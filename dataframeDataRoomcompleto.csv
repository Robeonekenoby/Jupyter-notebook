,Link,Titolo,Autori,Data,Timestamp dello scraping,Testo
0,https://www.corriere.it/dataroom-milena-gabanelli/coronavirus-donazioni-quanto-denaro-stato-raccolto-come-stato-speso/26999c74-0baa-11eb-8551-988fe333186d-va.shtml,"Covid, donati oltre 800 milioni: come sono stati spesi?",di Domenico Affinito e Milena Gabanelli,11 ottobre 2020 | 22:29,"17/10/2020, 00:49:14","Le donazioni in denaro si sono concentrate nei territori più colpiti: 162 milioni in Lombardia, 74,3 in Emilia Romagna, 52 in Veneto. Basti pensare che il Comune di Milano ha raccolto da solo circa 14 milioni, quasi come l’intera Sicilia. Le Regioni che hanno raccolto meno sono il Molise (893 mila euro), la Basilicata (1,4 milioni), la Valle d’Aosta (1,68 milioni) e le Marche (1,78 milioni) La destinazione dei fondi è spesso vincolata dai donatori ad uno specifico utilizzo, mentre altri sono «liberi». Ad oggi di questi 449 milioni oltre 71 non risultano impiegati. Certo, il Covid ha aggredito in modo diverso da Regione a Regione. In Lombardia, ad esempio, l’emergenza è costata ad oggi quasi 900 milioni di euro, contro i 140 della Sicilia e gli 8,3 della Calabria. Ma proprio nelle casse delle Regioni più colpite sono rimasti ancora molti fondi da spendere: oltre 14 milioni in quella della Lombardia, quasi 7 in Piemonte, 25 in Emilia Romagna. Il donatore principale per le Regioni, soprattutto per le più piccole, è spesso la Banca d’Italia che ha impegnato complessivamente 20,9 milioni di euro. Altri 35 li ha tirati fuori Eni, 23 Enel, 21 Unipol, 20 Snam, e 15 Ferrero, per citare i più grandi. A questi si sono aggiunti tanti protagonisti dell’economia del Paese, alcuni in maniera personale (Lavazza, Berlusconi, Agnelli, Caprotti). Si tratta, comunque, di una geografia non definitiva. Quasi tutte le aziende sanitarie locali, così come tante singole strutture in tutta Italia, hanno lanciato proprie raccolte fondi. Un database nazionale non c’è, di conseguenza non è possibile ricostruire la cifra completa. I fondi usati finora dalle regioni e dalle aziende sanitarie che è stato possibile monitorare sono serviti ad affrontare l’emergenza. L’elenco dei materiali acquistati è sconfinato: dispositivi di protezione individuale, tute, tende per il pretriage, ventilatori polmonari, saturimetri, strumenti per la terapia intensiva, ambulanze ad alto biocontenimento, termometri, fino ad arrivare all’allestimento di reparti di terapia intensiva ed ospedali da campo. Ma c’è anche chi non ha toccato ancora un euro. L’Abruzzo non ha ancora impegnato gli oltre 4 milioni ricevuti; il milione e 781 mila euro delle Marche sono per ora fermi sul conto corrente della Regione che, fa sapere, «sono in fase di impegno per cofinanziare l’adeguamento di spazi ospedalieri per eventuali fasi di recrudescenza del virus». La Regione Lazio non ha toccato i suoi 3 milioni, ma ci comunica che «saranno presto finanziati progetti finalizzati all’emergenza Covid 19 per la Asl Roma 4 e gli Ospedali Sant’Andrea e Tor Vergata». Speriamo solo che il «presto» non si concretizzi dopo la fine dell’emergenza. Che fine faranno i fondi non ancora usati? Il Decreto Cura Italia, trasformato in legge, impone di tenerli separati dal bilancio regionale e di non usarli per fini diversi dall’emergenza Covid. Lo stesso decreto obbliga tutte le pubbliche amministrazioni a pubblicare sul loro sito come è stato speso ogni singolo euro ricevuto in donazione entro la fine dell’emergenza, fissata, fino ad una settimana fa, al 15 ottobre. Ebbene, in data 3 ottobre gli unici che rispettavano già l’obbligo erano la Lombardia, la provincia autonoma di Trento e l’Emilia Romagna, che ha anche il sito più chiaro e dettagliato di tutti. Come pure le sue maggiori strutture sanitarie, che pubblicano online l’utilizzo dei fondi (come il Sant’Orsola di Bologna e l’azienda sanitaria di Parma). Un rendiconto puntuale lo fa lo Spallanzani di Roma, con i quasi 26 milioni di euro raccolti. Lo fa la Protezione Civile Nazionale: sul sito il dato di raccolta (oltre 168 milioni di euro) e il suo utilizzo: 128 milioni per dispositivi di protezione individuale e 4,9 milioni per spese di trasporto. Presso la Protezione Civile è attivo anche il fondo «Sempre con voi» per le famiglie degli operatori sanitari che hanno perso la vita nella lotta al Coronavirus: è una raccolta voluta dai fratelli Della Valle, che hanno versato inizialmente 5 milioni di euro, e che oggi ha raccolto oltre 11 milioni con le donazioni di altri privati cittadini. Ci sono poi le organizzazioni e le raccolte dei privati, che non hanno l’obbligo di rendicontazione. Sono circa 197 milioni di euro, quasi tutti utilizzati. Le due sottoscrizioni più importanti sono quelle di Banca Intesa, che ha raccolto 115,8 milioni di euro (sei dei quali arrivano dal Ceo e dai top manager), e della Croce Rossa Italiana, che è arrivata a 34,1 milioni in denaro (di cui 15,5 ancora da impegnare) e 15,6 milioni di beni materiali. Anche il Corriere, Gazzetta e La7 hanno lanciato una sottoscrizione. Ad oggi sono stati raccolti 3 milioni 145 mila euro, di cui quasi 3 già devoluti."
1,https://www.corriere.it/dataroom-milena-gabanelli/comuni-sciolti-mafia-gomorra-infiltrazioni-ecco-perche-non-se-ne-va/1f94f67e-07f1-11eb-a1db-10b0d3200beb-va.shtml,"Comuni sciolti per mafia, ecco perché Gomorra non se ne va",di Riccardo Bruno,6 ottobre 2020 | 23:35,"17/10/2020, 00:49:32","Sciogliere un Comune, mandare a casa gli eletti dal popolo, è una misura estrema, un decreto firmato dal Capo dello Stato solo quando emergono collegamenti «concreti, univoci e rilevanti» tra la criminalità e gli amministratori locali. La finalità è soprattutto preventiva, non sanzionatoria. Qualora si sospetti che i clan influenzino gli atti di un ente pubblico, il Viminale nomina una commissione d’indagine che ha tre mesi (più tre di proroga) per consegnare una relazione al prefetto. Se reputa che ci siano i presupposti, il prefetto trasmette le carte al ministero dell’Interno che propone a Palazzo Chigi lo scioglimento. In tal caso, viene nominata una commissione straordinaria di tre membri che si insedia e guida il Comune dai 12 ai 18 mesi, prorogabili a 24 in casi eccezionali. Dopodiché si tengono nuove elezioni. Un iter lungo e complesso che finora ha toccato ben 263 enti, compresi un capoluogo di provincia (Reggio Calabria) e sei aziende ospedaliere. Praticamente oltre il 3% dei 7.903 comuni italiani sono stati sciolti, in 50 casi il decreto è scattato due volte, in 18 addirittura tre. Lo scorso anno oltre 900 mila italiani non sono stati più amministrati dagli organi locali che avevano eletto. Quella sui comuni sciolti per mafia è una normativa pilastro nella lotta alla criminalità organizzata, tuttavia, dopo tre decenni, mostra crepe e lacune. E da più parti se ne chiede la modifica. Attualmente sono in discussione alla Camera dei deputati tre proposte di riforma, che cercano di rimediare ai problemi emersi durante l’applicazione. Partiamo dai 68 comuni sciolti più di una volta, come Casal di Principe (Caserta) tra i primi ad essere sciolti nel 1991, e poi ancora nel 1996 e nel 2012. È evidente che i tempi previsti dalla legge in cui può operare la commissione straordinaria (2 anni al massimo) a volte non sono sufficienti a recidere i fili del malaffare. Quali le ragioni? L’associazione Avviso pubblico, che mette in rete 400 enti locali e 10 regioni e che attraverso l’Osservatorio parlamentare monitora costantemente la situazione, indica tra l’altro la «penuria di risorse umane e strumentali» delle commissioni. Chi subentra al posto di sindaco e giunta, è un numero ristretto di funzionari, quasi sempre costretti a dividersi tra più impegni, con scarse risorse finanziarie e con pochi mesi a disposizione. La legge 132 del 2018, di cui però manca ancora il decreto ministeriale attuativo, prevede un «nucleo» di uomini da cui attingere in caso di scioglimento, formato da 50 persone. Troppo poche, secondo il Sinpref, l’Associazione sindacale dei funzionari prefettizi, che chiede di arrivare ad almeno 75 unità, ma anche di prevedere «sezioni apposite in cui siano presenti, per esempio, professionisti con competenze finanziarie visto che quasi un comune su tre (il 28,6%) di quelli sciolti ha dichiarato il dissesto o è ricorso alla procedura di riequilibrio (a fronte di una media nazionale del 4,7%). Personale adeguato e competenze specifiche che andrebbero previste anche per le commissioni di accesso. Per i commissari imprimere una svolta a un Comune sciolto è spesso una vera e propria impresa: si ritrovano ad operare con una struttura di dirigenti e impiegati legati ai politici rimossi, se non direttamente agli ambienti criminali. In più la popolazione e’ in gran parte scettica, o indifferente, se non ostile. Lo certificano i dati contenuti nell’ultima relazione del Viminale al Parlamento dello scorso maggio. I commissari trovano un atteggiamento «indifferente anche protratto nel tempo» nel 7,3% dei casi, addirittura ostruzionistico e indisponibile (9,1%), oppure di finta collaborazione (14,5%). In un comune su due (51%), i commissari devono districarsi tra chi collabora e chi invece prova a mettergli i bastoni tra le ruote. Atteggiamenti che per il 65,5 per cento dei casi rimangono inalterati anche dopo la gestione straordinaria. Sempre il rapporto del Viminale segnala che più della maggioranza (54,5%) percepisce lo scioglimento con indifferenza, a volte con indignazione (32,7%), rassegnazione (25,5%), come una perdita di tempo (12,7%), come un complotto politico (11%), con stupore (11%) e perfino con paura (3%). Ha rilevato il presidente del Sinpref Antonio Giannelli nell’audizione alla Camera: «La Commissione straordinaria è come se entrasse in una stanza buia e si muovesse a tentoni in un ambiente spesso ostile e certamente poco collaborativo». E così spesso due anni non bastano, e se gli scioglimenti si ripetono la paralisi del Comune diventa infinita. Con perdita di fiducia nello Stato che finisce per alimentare proprio quelle metastasi che si vogliono eliminare. Un altro dato salta subito all’occhio, scorrendo trent’anni di scioglimenti. Su 349 casi, soli 13 hanno toccato comuni fuori dalle regioni meridionali con tradizionali radicamenti mafiosi, appena il 3,7%. Una cifra troppa bassa, anche tenendo conto del radicamento storico delle mafie nel Sud. La Calabria è la regione con il numero più alto numero: 123 enti sciolti, con Reggio Calabria che guida con 70 casi la poco prestigiosa classifica delle province, seguita da Campania (110), Sicilia (84) e Puglia (19). Da tempo si chiede anche maggiore trasparenza. Aspetto sottolineato dal coordinatore di Avviso Pubblico nella recente audizione alla Camera: «risulterebbe di fondamentale importanza la pubblicazione in forma integrale di tutti i documenti funzionali all’individuazione delle cause che hanno condotto allo scioglimento dell’ente». Attualmente vengono rese pubbliche solo le relazioni del ministero dell’Interno e del prefetto, ma non quella della commissione di accesso che è sicuramente più puntuale e dettagliata. Così come nessuna pubblicità è prevista se si decide di non procedere allo scioglimento (i decreti di archiviazione sono stati finora 52, di cui 5 nel 2020). La Commissione siciliana antimafia, nella relazione dello scorso aprile sul «ciclo dei rifiuti», ha denunciato possibili forzature della legge. Cita espressamente tre scioglimenti (Siculiana, Scicli e Racalmuto) e manifesta «la preoccupazione che ci possa essere stato un uso disinvolto e strumentale delle norme» e che, «in taluni casi, lo scioglimento sia oggettivamente servito a rimuovere, assieme alle amministrazioni comunali, le posizioni contrarie che quelle amministrazioni avevano formalizzato sulla apertura o sull’ampliamento di piattaforme private per lo smaltimento dei rifiuti». Non c’è dubbio che la legge sullo scioglimento dei comuni è un’arma potente per fermare gli interessi dei clan su appalti e controllo del consenso. Una lama per recidere legami illegali che però andrebbe affilata, come chiede chi si trova a operare in questi contesti complicatissimi."
2,https://www.corriere.it/dataroom-milena-gabanelli/coronavirus-economia-mondiale-crollo-cina-guadagno-pil-covid/7fe381b0-0659-11eb-a2e0-350f742b3f9d-va.shtml,"Coronavirus, ecco come l’economia mondiale crolla e dove la Cina guadagna",di Milena Gabanelli e Danilo Taino,4 ottobre 2020 | 22:34,"17/10/2020, 00:49:47","In Cina le cose vanno meglio: a fine anno il Pil registrerà un più 1,9%. Un anno e mezzo fa uno studio della Brookings Institution stimò che il Pil effettivo è del 12% minore di quello delle statistiche ufficiali, ma trovare altri dati più credibili è impossibile. Le esportazioni sono aumentate del 10,4%, soprattutto materiale sanitario e apparecchiature elettromedicali di cui il mondo ha disperatamente bisogno. Con il crollo del turismo cinese internazionale sono aumentati i consumi interni: i cinesi acquistano a casa loro quello che prima acquistavano in Giappone e in Europa, soprattutto nel lusso. Il gruppo Kering (Gucci e YSL) ha fatto un più 40% nel secondo trimestre 2020. La People Bank of China ha allentato le riserve che devono detenere le banche e ha immesso nell’economia 212 miliardi di dollari. La disoccupazione è del 5,6%, ma ci sono 8,7 milioni di studenti appena usciti dalle università che devono trovare lavoro. Di certo, però, il Paese è più isolato e considerato meno affidabile. Il mondo sta rivedendo le relazioni economiche e politiche con la potenza che porta grandi responsabilità nella crisi globale da virus, e che continua a negarle. Il presidente Xi e tutte le articolazioni dello Stato, interne ed estere, da mesi sostengono quanto la gestione di Pechino del grande focolaio di Wuhan sia stata eccezionale e di successo, a dimostrazione della superiorità del modello centralizzato e autoritario cinese rispetto a quello delle democrazie che ancora oggi faticano a controllare il moltiplicarsi del virus. Mentre la Cina è praticamente Covid-free (almeno ufficialmente). Certo, la sottovalutazione del rischio di Brasile, Stati Uniti e alcuni Paesi europei è da stigmatizzare, ma non c’è dubbio che un’imposizione drastica ed efficiente del lockdown, possibile in quei termini solo in un Paese a regime dittatoriale, è impraticabile in Occidente, dove è impossibile controllare ogni singolo comportamento. Dietro a questa narrazione, però, Pechino nasconde almeno due realtà. La prima è la mancata trasparenza sulla diffusione del virus nelle prime settimane della pandemia a Wuhan e la negazione della serietà della situazione, ben rappresentata dalla repressione degli avvertimenti resi pubblici dal dottor Li Wenliang: fermato, censurato e messo in disparte (poi morto a causa del virus). La seconda riguarda i «mercati umidi» nei quali vengono anche venduti, e letteralmente scuoiati, animali vivi. Questi mercati, presenti nelle grandi città cinesi cresciute a dismisura negli ultimi due decenni e già i principali indiziati per la diffusione della prima Sars del 2002, avrebbero dovuto essere chiusi. In realtà le autorità non sono mai intervenute seriamente. Quindi poteva, la crisi, rimanere geograficamente limitata alla regione di Wuhan se le autorità non si fossero barricate in una posizione di negazione? Forse sì, ma finora Pechino ha rifiutato, anche minacciosamente, di aprire le porte a un’inchiesta internazionale indipendente sull’origine della pandemia, e chiesta da 194 Paesi. Le responsabilità che Pechino continua a negare con arroganza hanno avuto un effetto economico e un effetto politico. Numerose imprese, che avevano fatto della Cina il centro delle loro catene di fornitura e di produzione, stanno riconsiderando il rischio di affidarsi totalmente al sistema cinese e l’orientamento è quello di spostare parte della loro manifattura altrove. La multinazionale taiwanese Foxconn, che produce gli smartphone per la Apple in Cina, sta valutando la possibilità di trasferire alcune produzioni nell’America del Nord. Apple, Samsung, Hasbro, Nintendo, GoPro, La-Z-Boy hanno già spostato alcuni rami d’azienda, per lo più in Vietnam, a Taiwan, in Messico. Dall’altra parte però il mercato cinese è troppo grande per essere trascurato: Tesla, Bmw e Honeywell hanno annunciato l’apertura di nuovi impianti in Cina. La situazione è in effetti preoccupante per Xi Jinping: sempre più governi sono restii a legarsi a Pechino attraverso progetti strutturali e indebitamento. Secondo la società di analisi Refinitiv, su 2.951 progetti della Belt & Road finora 666 sono stati completati, 2.207 sono in corso di realizzazione, 43 sono sospesi, 29 rinviati e 6 cancellati. Molti governi (non solo Trump) hanno sollevato l’eventualità di chiedere riparazioni, ma non esistono istituzioni internazionali in campo sanitario che possano ergersi a tribunali in materia di pandemie: non c’è una Corte di Giustizia come quella dell’Aia, non esiste un corpo giudicante tipo quello della Wto per le dispute commerciali. Inoltre il Consiglio di Sicurezza delle Nazioni Unite, nel quale Pechino ha il diritto di veto, non emetterà alcuna censura nei confronti della Cina. In ogni caso Pechino ha una storia di non accettazione dei giudizi emessi da tribunali internazionali su contenziosi tra Stati: nel 2016 il Tribunale dell’Aia emise una sentenza a favore delle Filippine in una disputa sulle acque territoriali, ma la Cina l’ha tranquillamente ignorata. I casi quindi che si potranno aprire in corti nazionali, soprattutto negli Stati Uniti, avranno più una rilevanza politica che penale. La questione delle responsabilità per disastri sanitari, e delle regole comuni nella lotta ai mutamenti climatici, impongono come obiettivo urgente la creazione di un luogo in cui giudicare le pratiche internazionali, almeno per costringere i Paesi a muoversi responsabilmente nelle sfide che ci attendono per la sopravvivenza dell’intero pianeta. Nel frattempo il prezzo che la Cina pagherà per la crisi da Covid-19 sarà politico ed economico, se le multinazionali ridurranno la loro attività nel Paese. Sono questi i costi che Xi Jinping maggiormente teme. Non è più solo Washington a prendere le distanze da Pechino: anche il summit tra Xi e i vertici della Ue di poche settimane fa, che originariamente doveva essere il sigillo di una relazione profonda, ha visto gli europei sempre più convinti nel considerare la Cina un «rivale strategico» con interessi, obiettivi e metodi divergenti da quelli della Ue. La pandemia ha segnato un punto di non ritorno: l’Europa, gli Stati Uniti e il resto del mondo sono di fronte alla necessità di fare un serio reset delle relazioni con la Cina. Difficilissimo. Ma inevitabile."
3,https://www.corriere.it/dataroom-milena-gabanelli/dentista-guadagno-otturazione-impianto-corona-assicurazione-sanitaria/c40a6d7e-026f-11eb-a582-994e7abe3a15-va.shtml,"Dentista, ecco quanto guadagna su otturazioni, impianti e corone. L’assicurazione conviene?",di Milena Gabanelli e Simona Ravizza,30 settembre 2020 | 00:10,"17/10/2020, 00:49:59","Siamo andati a fare due conti in tasca ai dentisti che, di certo, non se la sono mai passata male a incassi. Almeno fin qui. Questi sono i costi minimi che devono sostenere per un’otturazione: vestizione paziente 1 euro, consumo materiali (cioè composito biocompatibile con adesivi, kit frese, diga monouso) 19 euro, sterilizzazione degli attrezzi 10. Più 50 euro di costo poltrona, che vuol dire quanto al dentista costa all’ora lo studio tra affitto, segretaria, bollette della luce, smaltimento rifiuti. Totale di costi vivi per un’otturazione: 80 euro. Per una corona in ceramica: consumo frese, sterilizzazione, cemento 40 euro; per prendere l’impronta 50; costo del laboratorio odontotecnico 250; più 4 visite, che fanno 200 euro di costo poltrona (per limare il dente, di nuovo impronta, prova della cappetta, inserimento corona e cementificazione). Totale: 540 euro. Per un impianto in titanio: 250 euro di materiale, poi accessori per l’intervento come consumo delle frese, bisturi, vite, dima chirurgica, ecc. 150 euro; moncone per la ricostruzione del dente fanno altri 200; visita iniziale, intervento, eliminazione dei punti fanno altri 150 euro di costo poltrona. Totale: 750. Da una parte alle assicurazioni conviene spingere le tariffe sempre più in basso per allargare la platea dei clienti, dall’altra i dentisti, se non vogliono vedersi preclusa una fetta di mercato, sono costretti ad accettare. Su 39.079 titolari di studi odontoiatrici oggi i convenzionati sono 10.592. I grossi centri lavorano sulle economie di scala e riescono più facilmente ad ammortizzare i costi. Casi che si sono già verificati, come emerge da oltre mille denunce di pazienti raccolte da Altroconsumo. Il dentista di fiducia propone un piano di cura per l’estrazione del residuo radicolare, il posizionamento di impianto osteointegrato provvisorio e successiva corona protesica al costo di 1.600 euro secondo il tariffario in convenzione; l’assicurazione che deve approvare il piano terapeutico come condizione per il rimborso, impone in alternativa il recupero del residuo radicolare con la devitalizzazione, un intervento chirurgico di gengivectomia e successiva ricostruzione con corona protesica al costo minore di 840 euro. Per l’estrazione complessa del dente del giudizio con contestuale asportazione di una ciste adiacente, viene autorizzata l’estrazione del dente ma non della ciste a meno che venga fatta anche biopsia; oppure viene autorizzata l’asportazione di un dente (il numero 45), ma non la cura con impianto o con la corona. Può capitare che se devi fare tre otturazioni ci vogliono tre mesi perché è richiesta un’autorizzazione per ogni dente; per un apparecchio ortodontico al proprio figlio la pratica resta in lavorazione fino a 76 giorni; se anticipi i soldi il rimborso non sai quando ti arriverà perché manca sempre qualcosa. Sulla questione ora è chiamato a intervenire l’Antitrust che l’11 settembre si è visto presentare un esposto dagli avvocati Pietro Ichino e Massimo Pallini per conto dell’Associazione nazionale odontoiatri e medici convenzionati (Anomec). All’attenzione dell’Antitrust c’è anche un esposto di Altroconsumo del 25 settembre per scorrettezze nella gestione delle polizze. Nel mirino ci sono Unisalute e Rbm/Previmedical, leader di mercato. In sostanza, dal contratto collettivo dei metalmeccanici (ottobre 2017) in poi, l’iscrizione a un fondo di assistenza sanitaria per offrire prestazioni integrative al Servizio Sanitario Nazionale, è sempre più considerata come il secondo pilastro della sanità pubblica. Ed è vista con favore perché dà la possibilità di saltare le liste d’attesa. L’esempio dei dentisti però vale anche per la chirurgia ospedaliera: il tipo di intervento da eseguire viene spesso concordato con l’assicurazione e non sempre è quello meno invasivo; le protesi non sempre le migliori. Questo da un lato dovrebbe metterci in guardia, dall’altro l’integrazione dell’assistenza sanitaria con una polizza richiede una regia pubblica, che al momento non c’è. Chi si occupa di sanità suggerisce di spostare i 4 miliardi dalla defiscalizzazione al rafforzamento del Ssn proprio per accorciare le liste d’attesa e concedere la possibilità di alzare la percentuale di detrazione dalla fattura del dentista. Val la pena di ricordare che una buona igiene orale evita molti danni e tiene lontano il dentista. Almeno questo dipende soltanto da nostre abitudini."
4,https://www.corriere.it/dataroom-milena-gabanelli/coronavirus-cina-covid-morti-colpe/f411efea-00eb-11eb-8a00-13bbbd5f28b0-va.shtml,Coronavirus: ecco le responsabilità della Cina,di Milena Gabanelli e Luigi Offeddu,27 settembre 2020 | 22:29,"17/10/2020, 00:50:13","È stata tenuta segreta fino a poche ore prima della pubblicazione, la notte del 30 giugno: settemila parole, 66 articoli. La nuova «legge sulla sicurezza» punisce con condanne fino all’ergastolo ipotesi di reato come «secessione, sovversione, collusione con Paesi stranieri per minacce alla sicurezza nazionale». Elaborata a Pechino, ha posto fine a un anno e mezzo di proteste a Hong Kong, oggi regione amministrativa speciale, ma con il patto Pechino-Londra di conservarne alcune libertà civili fondamentali fino al 2047: «un solo Paese, due sistemi». Le proteste erano iniziate perché la Cina pretendeva di processare nei tribunali di Pechino gli imputati di presunti reati (anche politici) commessi a Hong Kong. La pretesa è stata poi ritirata, ma intanto «Pechino – spiega una fonte – ha approfittato della distrazione dell’Occidente causata dalla pandemia per varare la legge sulla sicurezza nazionale». Così, rinviate di un anno le elezioni previste per metà settembre (i sondaggi davano già al 60% l’opposizione liberal), fuggiti in esilio i principali leader democratici, centinaia di arresti solo nei primi giorni, in manette anche l’editore liberal Jimmy Lai, con i due figli, ufficialmente per «collusione contro l’unità dello Stato cinese». Dodici cittadini di Hong Kong sono invece stati arrestati nelle ultime settimane, mentre cercavano di raggiungere Taiwan in barca. Londra ha offerto «una nuova via di immigrazione» ai 3 milioni di cittadini residenti a Hong Kong che nel 1997 scelsero, con l’accordo di Pechino, di conservare il loro passaporto inglese. La risposta di Pechino: «non considero validi quei passaporti». Dal gennaio 2021 Taiwan avrà un nuovo passaporto. In copertina la parola «Repubblica di Cina» non si legge quasi più, al suo posto «Taiwan». Un segno preoccupante per Pechino che ha sempre ammonito: se «quelli dichiareranno l’indipendenza, attaccheremo militarmente». Perché Taiwan, indipendente di fatto dal 1949, non è uno Stato indipendente di diritto, non siede – per volontà di Pechino – nelle organizzazioni internazionali. Per la Cina è una «entità ribelle», e solo 14 Stati la riconoscono diplomaticamente. Un solo esempio: Pechino ha impedito che l’Oms invitasse al suo vertice annuale 2020 Taiwan come esempio di buona gestione sanitaria. E l’Oms ha obbedito. Non è solo questione di orgoglio imperiale, ma soprattutto geostrategica, perché il Mar Cinese Meridionale è al centro dei suoi piani di espansione: gremito di isole artificiali cinesi, è una miniera sottomarina con 11 miliardi di barili di petrolio e 190 trilioni di piedi cubi di gas naturale. Taiwan si è attrezzata: tutti i suoi piani militari sono calibrati su un’ipotesi di invasione anfibia proveniente dalla Cina, che a sua volta si è armata con tecnologia in grado di distruggere e uccidere senza intervento umano. Secondo Amnesty International la Cina ha il primato mondiale delle esecuzioni capitali, previste per 46 diversi reati, inclusa la sovversione. Le esecuzioni sarebbero «migliaia all’anno», ma Pechino dice che non esistono «statistiche separate», che il numero include gli ergastoli e le pene oltre i 5 anni. In pratica le considera un segreto di Stato. Solo nel 2014 l’Onu ha approvato 20 raccomandazioni contro la pena di morte, tutte non vincolanti, lasciate cadere da Pechino come «inapplicabili e in contrasto con la realtà cinese». Senza risposta anche le proteste del Consiglio Onu per i diritti umani: anzi, nell’aprile 2020, proprio in quel Consiglio da cui nel 2018 si è dimesso il rappresentante americano, la Cina, bocciata dalle periodiche «revisioni» del Palazzo di Vetro in tema di libertà e giustizia, ha ottenuto un suo seggio fino al 2021. Forse perché, sostiene il «Centro per una Nuova Sicurezza Americana», sta riempiendo il vuoto lasciato da Trump nelle organizzazioni internazionali, e perché ha appena promesso una donazione all’Onu di 2 miliardi di dollari nell’arco dei prossimi due anni. Il Tibet è una regione autonoma, i suoi 3,1 milioni di abitanti sono quasi tutti buddisti, con una loro lingua e una identità nazionale risalenti al 127 a.C. Hanno sempre rivendicato l’indipendenza da Pechino e hanno pagato un prezzo: templi distrutti e repressione sanguinosa. Il Dalai Lama, premio Nobel per la Pace, vive in esilio nell’India del Nord, ha rinunciato a ogni potere temporale e alla linea indipendentista. Chiede però ancora «compassione» e il rispetto dei diritti umani. Nella regione autonoma occidentale dello Xinjiang vivono 23 milioni di abitanti, il 47% sono musulmani uiguri. Inaccettabile per Pechino la loro richiesta di libertà religiosa. Alla repressione violenta si alterna la «rieducazione politica» o «formazione ideologica e civile» attraverso il lavoro forzato. Lo scorso 1 settembre il World Uyghur Congress, in occasione della visita a Berlino del ministro degli Esteri cinese Wang Yi, chiede aiuto al governo tedesco: da 1 a 3 milioni di uiguri sono detenuti senza accuse nei campi di «rieducazione», dove avvengono torture e sterilizzazioni forzate. La Germania ha protestato più volte, anche se nello Xinjiang si trovano fabbriche tedesche come la Volkswagen (a Urumqi), la Siemens, la Basf. I 4022 campi di rieducazione sono stati formalmente aboliti nel 2013, ma un drone inglese ha catturato immagini di un campo nello Xinjiang dove migliaia di persone produrrebbero giocattoli, abiti, e merce a basso costo poi venduta in Occidente. Pechino l’ha liquidata come propaganda trumpiana, ma non autorizza l’accesso agli ispettori Onu chiesto nel 2019 da 22 Stati con una lettera del Consiglio per i diritti umani. Dalla lettera mancava la firma americana, ritirata ormai da un anno. Intanto gli uiguri emigrati in Europa, e ormai cittadini di Olanda o Finlandia, quando denunciano il dramma dello Xinjiang vengono minacciati da agenti cinesi: «Pensa alla tua famiglia». Nella Mongolia esterna, indipendente dal 1921 e popolata dagli eredi di Gengis Khan, da quest’anno l’insegnamento non avverrà più nella lingua locale, ma sarà obbligatorio il mandarino. Oggi in Cina ci sono 10 milioni di cattolici, 101 vescovi, 146 diocesi, 4000 preti, circa 4500 suore. È in scadenza l’accordo provvisorio Pechino-Roma del 2018. Dovrebbe confermare che l’ultima parola nell’ordinazione dei vescovi spetta al Papa. Un compromesso teorico, insomma. Ma la situazione reale è ben diversa, sostengono proprio fonti cattoliche: i patti non sono stati rispettati dal regime, le chiese sono sbarrate e dominate dalla bandiera del partito, e chi aspira a essere assunto in un ufficio governativo deve prima rinunciare a ogni fede religiosa. O meglio: lo Stato proclama la libertà religiosa e riconosce ufficialmente 5 fedi, ma poi spiega ai membri del partito che ogni culto è «anestesia spirituale», incompatibile con l’iscrizione al partito. Però la tessera di quel partito è almeno nei fatti indispensabile per accedere agli impieghi pubblici. Intanto i missionari italiani devono tornare a casa, incluso Bernardo Cervellera, direttore di AsiaNews. Che succede alle voci critiche? Cheng Lei, cittadina australiana di nascita cinese e nota conduttrice di una Tv pubblica di Pechino, è finita agli arresti domiciliari in un luogo sconosciuto, senza un’accusa esplicita. I leader di Tienanmen sono in esilio fra Usa, Francia, Australia e anche Italia. Le minacce si estendono anche agli Stati sovrani. «Con gli amici noi usiamo del buon vino, e i fucili con i nemici», ha ringhiato l’ambasciatore cinese a Stoccolma quando il governo svedese ha annunciato di voler premiare l’editore e scrittore Gui Minhai, svedese nato in Cina, dove era stato condannato a 10 anni per presunto spionaggio. Durante il suo tour europeo il ministro degli Esteri cinese Wang Yi ha fatto tappa il 3 settembre nella Repubblica Ceca, e rivolgendosi al Presidente del Senato Miloš Vystrčil, che era appena stato in visita a Taiwan, ha dichiarato testualmente «pagherete caro il vostro opportunismo politico». Il 31 agosto era passato dalla Norvegia. Un giornalista aveva chiesto al ministro cosa pensasse della possibilità di estendere «ai ragazzi di Hong Kong» il Nobel per la Pace. Risposta: «la Norvegia non usi il Premio per interferire nei nostri affari interni, pensi piuttosto a coltivare relazioni “sane” che si sono finalmente realizzate dopo il “gelido inverno” seguito al Nobel conferito nel 2010 al dissidente incarcerato Liu Xiaobo». Quanto conta la libertà di parola in un mondo sempre più interconnesso, che dovrà fare i conti con minacce sanitarie e riscaldamento globale, e dove la Cina ha un ruolo centrale? Il giurista dell’università di pechino He Weifang ha dichiarato: «l’assenza in Cina di libertà di parola e di espressione ha favorito il diffondersi del contagio», lo aveva ribadito un suo illustre collega, Xu Zhangrun, arrestato. Li Wenliang, l’oculista cinese che per primo individuò il virus è stato prima fermato, poi censurato, e infine ne fu vittima."
5,https://www.corriere.it/dataroom-milena-gabanelli/tesori-sommersi-dove-sono-quanto-valgono-chi-appartengono/06b78fb4-fcdd-11ea-b4fe-6ee7d601be57-va.shtml,"Lingotti, elmi, monete. A chi appartengono i tesori sottomarini?",di Domenico Affinito,22 settembre 2020 | 23:27,"17/10/2020, 00:50:39","Quando un relitto viene individuato fino a 200 miglia nautiche dalla costa, la sua proprietà è del Paese in questione. La cosa si fa più complicata quando si trova in quelle internazionali: la nazione proprietaria della nave può rivendicarla, ma di fatto il relitto è di chi lo trova. Un bottino su cui si sono lanciate le società di esplorazione commerciale moderne – soprattutto americane, inglesi, canadesi e brasiliane — autorizzate spesso dagli Stati nelle cui acque è stato trovato il relitto che concedono loro lo sfruttamento commerciale del sito dietro il pagamento di una tassa. Che non sempre pagano: alle Bahamas il governo ha ricevuto un solo pagamento dopo che sono stati rilasciati 71 permessi di recupero in 27 anni. L’Unesco è in prima linea contro queste società perché le operazioni di sfruttamento commerciale non sono eseguite seguendo gli standard scientifici di scavo nei siti archeologici, visto che si concentrano solo sul recupero dei materiali di valore. Nel 2003 in Indonesia fu scoperto il relitto di Ciberon, il cui sfruttamento era stato dato a una società privata belga che ha raccolto 500mila pezzi di porcellana cinese del X secolo, ma ne ha distrutti la metà perché non in perfette condizioni, e venduto il resto sul mercato d’arte internazionale. Lo stesso è successo in Mozambico su diversi relitti portoghesi al largo di Ilha de Mozambique, completamente spogliati del loro carico di preziosi manufatti storici, o a Panama sul relitto del San José, un galeone spagnolo affondato nell’arcipelago di Las Perlas nel XVII secolo, dal quale sono spariti migliaia di manufatti d’argento con gravi danni alla struttura del relitto. Fino agli anni ‘90 i cacciatori di tesori erano per lo più avventurieri, spesso ex marinai britannici o americani, che saccheggiavano siti archeologici poco profondi, e gli oggetti preziosi finivano all’asta da Christie e Sotheby. Poi le nuove tecnologie e conoscenze hanno cambiato il panorama. Sono comparse le prime società e i casi si sono moltiplicati. Il più delle volte si tratta di missioni in perdita, ma i cacciatori di tesori non vivono di quanto trovano, bensì dei soldi dei loro investitori. Secondo l’Unesco queste imprese praticano spesso frodi, evasione fiscale e riciclaggio di denaro. La Convenzione del 2001 punisce il saccheggio. Uno dei casi più controversi è stato quello del relitto della Nuestra Señora de las Mercedes, affondata nel 1804 al largo dello Stretto di Gibilterra, ritrovata e spogliata del carico nel 2007 dalla Odyssey Marine. La Spagna avviò subito una battaglia giudiziaria conclusa nel 2012: la società non aveva alcun diritto sui manufatti e doveva restituire le quasi 600.000 monete d’oro e d’argento (17 tonnellate) alla Spagna. Secondo recenti ricerche archeologiche ci sono prove di saccheggi su almeno il 60% di 22 relitti della battaglia navale dello Jutland avvenuta durante la Prima Guerra Mondiale. La Convenzione Unesco ha imposto regole contro il traffico illecito e l’obbligo per gli Stati aderenti ad attuare la protezione in situ, cioè in fondo al mare, ma non esiste ancora un database generale di questi relitti. Uno dei Paesi più organizzati è la Francia che ha mappato 200mila relitti nelle proprie acque. Anche la Cina ha un team tecnologicamente avanzato del cui lavoro, però, si sa poco. Il governo americano ha mappato i relitti nelle acque di propria competenza e ha pubblicato i dati in un database che è fruibile online. Uno degli studi più importanti degli ultimi anni è l’Inventario dei naufragi spagnoli al largo delle Americhe, redatto nel 2019 dalla Direzione generale del Patrimonio Storico del ministero della Cultura spagnolo. Il documento ricostruisce la posizione, le cause e i carichi preziosi di 681 vascelli, galeoni e navi spagnole naufragate nelle Americhe dal 1492 al 1898, l’80% dei quali è inesplorato. L’Italia, nonostante sia insieme alla Francia uno dei pionieri dell’archeologia subacquea, il capitolo di spesa del Ministero è di appena 120mila euro per il triennio 2019/2021, e di 1,9 milioni sul biennio 2019/2020. A questi si aggiungono i fondi delle Soprintendenze regionali, ma hanno una struttura apposita e nuclei subacquei dedicati solo il Lazio, la Liguria, la Campania e la Sardegna. La Sicilia, che si è dotata di un servizio di tutela del patrimonio sommerso fin dal 1994, è l’unica ad avere la Soprintendenza del mare fin dal 2004, voluta e guidata fino al 2019 dall’archeologo Sebastiano Tusa (scomparso in un incidente aereo) e alla cui guida è succeduta ora la moglie, l’archeologa Valeria Li Vigni. Al momento gli unici due studi di mappatura (Archeomar 1 e 2) hanno riguardato i fondali di Calabria, Basilicata, Campania, Puglia, Lazio e Toscana. È stato scandagliato quasi il 50% delle acque marine di competenza e censiti 754 tra relitti e siti archeologici subacquei. A questi si aggiungono i 1.500 censiti autonomamente dalla Regione Sicilia, in assoluto più all’avanguardia. Progetti realizzati grazie ai fondi europei che in questo settore il nostro Paese usa diffusamente: 8,3 milioni negli ultimi 6 anni. Nelle acque di Gela sono stati scoperti 80 lingotti di oricalco, una lega simile all’ottone, ma che nell’età arcaica era un metallo raro, prezioso e di grande bellezza, com è oggi l’oro. Un rinvenimento eccezionale perché sono stati trovati pochissimi reperti al mondo di questo materiale e tutti di piccole dimensioni. A Marzamemi gli scavi stanno restituendo una chiesetta bizantina in marmo. Ma i reperti più importanti sono gli elmi in bronzo, 20 del III secolo AC, e i rostri navali nella Battaglia delle Egadi: individuati 22 e 18 già portati a terra e restaurati. Dopo il restauro due dei rostri hanno rivelato iscrizioni puniche, per cui è stato possibile aprire uno squarcio sul mondo letterario e organizzativo cartaginese, così poco conosciuto per la mancata conservazione di testi. Intanto gli archeologi subacquei continuano a immergersi per cercare altri reperti che non arricchiscono solo i nostri musei, sono anche un contributo importantissimo per lo studio della ingegneria navale antica. Anche dal punto di vista del valore economico, il più grande tesoro è quello del piroscafo Ancona, affondato da un sommergibile tedesco U-38 nel 1915 fra Sicilia e Sardegna, in corrispondenza di Capo Carbonara, mentre era in viaggio per New York."
6,https://www.corriere.it/dataroom-milena-gabanelli/referendum-quali-costi-politica-vengono-tagliati-quali-no/fd8a1080-f91a-11ea-b4b0-f49c5435d3f2-va.shtml,"Referendum 2020, taglio dei parlamentari: quali costi della politica vengono ridotti e quali no",di Milena Gabanelli e Simona Ravizza,17 settembre 2020 | 22:34,"17/10/2020, 00:50:59","Dunque, in rapporto alla popolazione, il numero dei deputati delle Camere basse è simile. Eppure, in base al numero di seggi, ogni deputato costa in Italia ogni anno quasi 1,6 milioni, in Germania 1,4, in Francia 1, in Uk 720 mila euro, in Spagna 250 mila. È la cifra, onnicomprensiva, che si ottiene dividendo la spesa complessiva delle Camere basse nei vari Paesi per i deputati eletti. Dove si annida dunque questa grande differenza? Certamente non nel costo del personale amministrativo: alla Camera vi sono 1.137 impiegati, all’Assemblea Nazionale 1.231, ai Comuni 2.162, al Bundestag 3.007, al Congreso 762. Allora qual è il motivo? Il 75,5% della spesa della Camera (747 milioni su quasi un miliardo) è da imputare alle uscite per il personale. Il restante 24,5% (242 milioni) va a coprire servizi, missioni e attività internazionali, supporto informatico, acquisti, e la manutenzione ordinaria e straordinaria di un patrimonio ingente (voci che spesso sono state oggetto di denuncia per sprechi). L’analisi dei documenti di bilancio degli altri Parlamenti mostra che il peso del personale nel Congreso spagnolo è del 45,1%, nella House of Commons del 55,8%, nel Bundestag del 62% e nell’Assemblea nationale del 64,6%. Scavando nelle pieghe del bilancio, e prendendo il conto consuntivo 2019, si vede che costano di più le attività previdenziali per gli ex deputati (130 milioni) rispetto agli emolumenti dei deputati in carica (oltre 128 milioni). Ed è maggiore la spesa per il personale amministrativo in pensione (276 milioni) rispetto a quello attivo (210 milioni). È il prezzo dei diritti acquisiti che perdura nonostante le sforbiciate degli ultimi anni. Per quanto riguarda gli ex deputati, gli alti vitalizi del passato sono stati trasformati in una pensione calcolata con metodo contributivo solo nel 2012, e per averne diritto occorre aver fatto almeno una legislatura, ovvero 5 anni (quando prima bastavano pochi mesi di servizio). Dal 2018 il ricalcolo su base contributiva è stato applicato in via retroattiva anche ai vitalizi dei deputati che avevano concluso il mandato entro il 31 dicembre 2011. Nota a margine: una delibera simile a quella della Camera è stata poco dopo adottata dal Consiglio di Presidenza del Senato, ma la Commissione contenziosa di Palazzo Madama l’ha di recente dichiarata illegittima a seguito di ricorsi. E veniamo al calcolo di quanto va in tasca ai deputati (cifra più o meno simile per i 315 senatori). Il paragone con i loro colleghi degli altri Paesi è complesso per via delle differenze fra i vari regolamenti parlamentari, ma su cifre e metodo si può tentare. Il riferimento è sempre al mensile lordo. Un parlamentare di Montecitorio guadagna 10.435 euro. Più 3.503 euro forfettari di indennità per le spese di soggiorno a Roma. Questa diaria viene data a tutti, anche a chi abita già a Roma. Più 1.110 euro per gli spostamenti in taxi, più una tessera per viaggiare gratis e senza limitazioni in autostrada, in aereo, in treno, in traghetto. Si aggiungono 3.690 euro per pagare i portaborse, ma solo 1800 euro devono essere documentati. In Francia lo stipendio è di 5.623 euro, cui vanno aggiunti 1.448 euro di spese generiche, e 169 euro per i taxi. Dispongono poi di 5.373 euro per vitto e alloggio, trasporto, costi di rappresentanza e formazione, ma ogni singola spesa deve essere documentata. Hanno diritto a un collaboratore, ma lo paga direttamente l’amministrazione. In Germania il mensile è di 10.083 euro, più 4.340 per le spese di mandato (trasporto, ufficio o alloggio, assistente personale/ufficio di collegio, tutte da documentare). Allo staff presso il gruppo parlamentare ci pensa il Bundestag. In Gran Bretagna 6.958 euro, più 375 euro per il trasporto a Londra. Solo per chi è eletto fuori Londra vengono messi a disposizione 2.112 euro per l’alloggio e spese di viaggio, e i rimborsi sono a piè di lista. I membri della House of Commons hanno diritto a un assistente parlamentare (stipendio medio: circa 2.300 euro lordi mese) e ad altri benefit a seconda del proprio ruolo istituzionale, ma il loro costo è regolato direttamente dalla Camera. Per quel che riguarda la Spagna, dove il costo della vita è più basso, lo stipendio base è di poco più di 2.800 euro, più 871 euro di indennità e 1645 euro forfettari per l’assistenza. Soltanto chi è eletto fuori Madrid gode di un rimborso spese per vitto e alloggio di 1.800 euro, più un rimborso forfettario a km per andare dal proprio collegio a Madrid. Insomma, i parlamentari italiani sono pagati meglio, hanno rimborsi più alti che non devono documentare e spesa illimitata in viaggi da non giustificare. Sta di fatto che ancora oggi il salario di un deputato è 5,5 volte superiore rispetto allo stipendio medio di un italiano (2.534 euro di lordo mensile). In Germania il rapporto è 3,9, nel Regno Unito di 2,5, in Francia 2,5, in Spagna 1,7. Poi c’è una «unicità» tutta italiana: i presidenti della Camera, a fine mandato, beneficiano di ufficio e segreteria per altri 5 anni, che diventano 10 per gli ex presidenti del Senato, i quali hanno a disposizione anche un autista in caso di necessità. Tagliando il numero dei parlamentari, con la modifica della Costituzione, verranno ovviamente ridotti i costi, e sacrificata un po’ di rappresentanza democratica (giocoforza verranno ampliati i collegi elettorali assegnando a ogni eletto un territorio di riferimento più ampio). Forse un Parlamento più snello diventerà anche più efficiente. Dopodiché i privilegi e le spese ingiustificate rispetto al resto d’Europa, restano intatti. E per eliminarli non serve modificare la Costituzione."
7,https://www.corriere.it/dataroom-milena-gabanelli/regionali-2020-curricula-tutti-candidati-ecco-loro-vere-competenze/265a05e0-f5d0-11ea-9237-257205f52e6d-va.shtml,"Regionali 2020, i curricula di tutti i candidati: ecco le loro vere competenze",di Milena Gabanelli e Simona Ravizza,13 settembre 2020 | 22:28,"17/10/2020, 00:51:24","I bilanci regionali valgono 16 miliardi per il Veneto, 7 per la Liguria, 15 per la Toscana, 5 per le Marche, 25 per la Campania e 14 per la Puglia. Fino all’80% sono spesi per la Sanità che vuol dire decidere quali ospedali aprire e quali chiudere, chi mettere ai vertici, se potenziarli per ridurre i tempi di attesa o allargare gli accreditamenti agli imprenditori della sanità privata, quali servizi sociosanitari garantire sul territorio, chi deve ricevere i soldi per la ricerca. Poi c’è il trasporto pubblico locale il cui funzionamento dipende dalle gare per scegliere le società che lo devono gestire, da come vengono definite le tratte di percorrenza, dai trasferimenti dei finanziamenti ai Comuni (metro e gomma) o alle società che gestiscono i treni regionali. Dovrebbe essere scontato, allora, che i candidati posseggano competenze ed esperienze riconosciute e imprescindibili. Con l’aiuto del politologo dell’Università Statale Nicola Pasini, abbiamo individuato i principali requisiti: buon titolo di studio, alta reputazione, zero conflitti di interesse, nessuna pendenza con la giustizia, conoscenza profonda della macchina politica e amministrativa. Vuol dire in pratica aver fatto almeno il sindaco di una grande città (non di un piccolo paese) o aver già gestito organismi complessi, e in entrambi i casi prodotto risultati noti. Per Veneto, Liguria, Campania e Puglia, i Presidenti in carica si ricandidano, e quindi i cittadini hanno già gli strumenti per valutare se hanno fatto bene o male. In Veneto, a sfidare il leghista Luca Zaia, per il Pd c’è Arturo Lorenzoni (a cui va innanzitutto l’augurio di pronta guarigione dal Covid-19), ingegnere, professore universitario, da 3 anni vicesindaco di Padova con delega alle politiche del territorio, urbanistica sostenibile, edilizia privata, agenda digitale, mobilità. Per il M5S Enrico Cappelletti, laurea in Scienze politiche, consulente per società di certificazione green, eletto al Senato nel 2013 si è occupato soprattutto di Giustizia; non ricandidato nel 2018, è stato fino a marzo 2020 nella segreteria tecnica di Vito Crimi. Per Italia Viva Daniela Sbrollini, diploma di liceo classico, dipendente Anci, inizia la carriera politica nel 2002 da consigliera provinciale Ds di Vicenza; dal 2008 due legislature alla Camera, dal 2018 senatrice di Italia Viva. In Liguria contro Giovanni Toti (ex giornalista di Mediaset), c’è un’alleanza del M5S e del Pd con Ferruccio Sansa, laurea in Giurisprudenza, giornalista de Il Fatto Quotidiano. È alla prima esperienza politica, come Aristide Massardo, ex preside di Ingegneria all’Università di Genova, sostenuto da Italia Viva. In Campania, contro Vincenzo De Luca (Pd), per il centrodestra corre Stefano Caldoro, laureato in Scienze politiche, già sottosegretario, viceministro all’Istruzione, e ministro per l’Attuazione del programma. È già stato Presidente della Regione dal 2010 al 2015, dove da una parte ha risanato il buco sanitario (da meno 595 milioni a più 70, anche grazie a un aumento del Fondo sanitario nazionale di 900 milioni in 5 anni), dall’altra non è riuscito a migliorare la qualità della Sanità (come risulta dagli indicatori sui Livelli essenziali di assistenza che «pesano» l’offerta sanitaria di una Regione in prevenzione, prestazioni territoriali e ospedali). Su di lui oggi pende una richiesta di rinvio a giudizio per traffico di influenze. Per il M5S Valeria Ciarambino. Nell’archivio del Ministero dell’Interno il titolo di studio indicato è «licenza media superiore», di professione fa la riscossione tributi per Equitalia. Eletta come consigliere regionale nel 2015, vicina a Luigi Di Maio (che è stato suo testimone di nozze), è la leader del Movimento in Regione. In Puglia contro Michele Emiliano (Pd) il centrodestra schiera Raffaele Fitto (Fratelli d’Italia), laureato in Giurisprudenza, già deputato, ministro per gli Affari regionali, eurodeputato, ma anche presidente della Puglia dal 2000 al 2005. Sotto la sua amministrazione vengono stipulati i più rischiosi contratti derivati (870 milioni di euro) esponendo la Regione al rischio default, che si salva perché il suo successore (Vendola) li fa rinegoziare. Per il M5S Antonella Laricchia, 34 anni, laureanda in architettura, guida turistica, volontaria per la Pro loco, alle elezioni regionali di maggio 2015 si è candidata alla presidenza risultando il secondo candidato più votato. Da allora è capogruppo del movimento in Consiglio regionale. Per Italia Viva corre Ivan Scalfarotto, laurea in Giurisprudenza, consulente strategico nel campo delle Risorse Umane e del Diversity Management, deputato dal 2013, tre volte sottosegretario, oggi agli Esteri. In Toscana tutte new entry. Il Pd e Italia Viva candidano Eugenio Giani, laurea in Giurisprudenza, in consiglio comunale a Firenze da 30 anni, 3 volte assessore comunale. Dal 2010 in Consiglio regionale, di cui diventa presidente nel 2015. Lega, Forza Italia e Fratelli d’Italia scelgono Susanna Ceccardi, giovanissima, 33 anni, diploma di liceo classico (nel curriculum indica che ha terminato gli esami di Giurisprudenza e che la tesi è «in corso di predisposizione»), professione non pervenuta (il Ministero dell’Interno la indica come «condizioni non professionali»), eletta in quota Lega nel 2011 nel consiglio comunale di Cascina (45.129 abitanti), di cui diventa sindaco dal 2016 al 2019. Nel 2018 entra anche nello staff di Salvini ministro dell’Interno come consigliera per il programma di governo e le attività parlamentari. Lascia gli incarichi nel 2019 per il Parlamento europeo, dove fa il pieno di voti. Le sue ultime attività all’Europarlamento: due interrogazioni scritte intitolate «L’Europa non blocchi i prodotti sicuri dell’economia circolare pratese» e «Sfruttamento del lavoro minorile in Pakistan». Per il M5S c’è Irene Galletti, laurea in Giurisprudenza, specializzata alla Sant’Anna di Pisa in Diritti umani e cooperazione internazionale, è stata allieva ufficiale alla Marina militare di Livorno, portavoce dell’aeroporto di Pisa, responsabile di un reparto antifrode di un’azienda di telecomunicazioni, entra in politica nel 2015 come consigliera regionale e portavoce del movimento. Tutti candidati nuovi anche nelle Marche. Maurizio Mangialardi (Pd più Italia Viva), diploma di perito agrario e in scienze erboristiche, commerciante, una carriera politica tutta a Senigallia (44.659 abitanti) dal 1994, prima come consigliere, poi assessore (lavori pubblici, urbanistica, infrastrutture), ed infine sindaco con 2 mandati. Presidente Anci Marche. Rinviato a giudizio lo scorso dicembre per l’alluvione del 2014 che fece esondare il fiume Misa uccidendo 4 persone. Per il centrodestra si presenta Francesco Acquaroli, 45 anni, laurea in Economia, consulente finanziario, militante An, poi Pdl, ora Fratelli d’Italia. Nel 1999 diventa consigliere comunale di Potenza Picena, nel 2010 entra in consiglio regionale, da cui si dimette a luglio 2014 perché eletto sindaco di Potenza Picena (15,8 mila abitanti), carica che lascia nel giugno 2018 dopo essere diventato deputato alla Camera. Incarico che ora è pronto ad abbandonare per diventare governatore. Una vita in campagna elettorale: nel 2015 già candidato alla carica di governatore e nel 2019 in corsa per il parlamento europeo (in entrambi i casi non è stato eletto). Gian Mario Mercorelli (M5S), dal 2012 è consigliere comunale a Tolentino (18.000 abitanti), in provincia di Macerata. Dal suo curriculum: approfondita conoscenza tecnica dei mezzi fotografici. Delle sei Regioni che vanno al voto, tre non hanno conosciuto l’alternanza tra centrodestra e centrosinistra: Veneto (centrodestra), Toscana e Marche (centrosinistra). Oggi 13 Regioni sono amministrate dal centrodestra, 6 dal centrosinistra e 2 (Valle d’Aosta e Provincia autonoma di Bolzano) da partiti regionalisti. Ormai da anni, il risultato elettorale delle Regionali è considerato anche un banco di prova per la tenuta del Governo. Perdendo alle Regionali del 2000 per 8-7 contro il centrodestra, Massimo D’Alema si dimette da presidente del Consiglio, definendolo un «atto di sensibilità politica». All’epoca il centrosinistra conservava comunque 8 regioni, 2 in più rispetto ad oggi. Nel 2005 una sconfitta più rovinosa, pari 12 a 2, induce Silvio Berlusconi a procedere a un rimpasto di governo. A causa delle regionali sarde del 2009 Walter Veltroni lascia la segreteria del Pd, mentre grazie a quelle emiliano-romagnole dello scorso gennaio il Governo Conte tira un sospiro di sollievo.
L’articolo 51 della Costituzione stabilisce che «Tutti i cittadini possono accedere agli uffici pubblici e alle cariche elettive in condizioni di eguaglianza, secondo i requisiti stabiliti dalla legge», ovvero aver compiuto 25 anni per i deputati e 40 per i senatori. Ci sono poi cause di incompatibilità (doppi incarichi) e ineleggibilità (condanne con interdizione dai pubblici uffici), incandidabilità (legge Severino). Non è prevista una norma che imponga di accedere alle alte cariche dopo aver percorso tutte le tappe: consiglio di zona, comunale, regionale, parlamento. Non è richiesta la produzione di risultati oggettivi nel corso della propria attività politica, tantomeno di aver svolto con successo mansioni di alta responsabilità nel caso di reclutamento dalla società civile. Di fatto i partiti hanno da tempo hanno abdicato alla responsabilità di formazione della propria classe dirigente, candidando spesso soggetti privi di esperienze adeguate, oppure scommettendo sull’impatto mediatico di volti noti. In politica non contano i requisiti richiesti in qualunque altro settore, e poco importa se da loro poi dipendono le sorti di un Paese. Una questione di cui si discute da fine Ottocento."
8,https://www.corriere.it/dataroom-milena-gabanelli/spiagge-saltate-distanze-ombrelloni-si-fa-pure-bagno-dov-vietato-ecco-dove/ae3e9752-e3e0-11ea-ac83-4559b0176519-va.shtml,"Covid e spiagge: controlli, distanze fai da te e divieti (infranti). L’estate dell’anarchia",di Milena Gabanelli,21 agosto 2020 | 23:10,"17/10/2020, 00:51:49","Il servizio di depurazione delle acque reflue è completamente assente in ben 342 comuni, in cui risiedono circa 1,4 milioni di abitanti (il 2,4% della po¬polazione). Anzi, stando alle ultime rilevazioni dell’Istat (al 2015) solo il 44% dei Comuni italiani è dotato di un impianto di depurazione adeguato agli standard imposti dall’Europa. Una situazione che ci è già costata la condanna della Corte di Giustizia europea per 25 milioni di euro, più 30 milioni per ogni semestre di ritardo nella messa a norma. Dal Portale Acque del Ministero della Salute basta digitare una località e una mappa interattiva ti dice com’è il mare da quelle parti, testando Enterococchi ed Escherichia Coli. La mappa funziona così bene che il tratto di costa lo inquadra in tutto il suo splendore e così capita di ritrovare zone segnalate in rosso (quindi inquinate con la balneazione vietata) su cui però svettano ombrelloni e stabilimenti balneari. Per fare qualche esempio: il lido «Cocoloco» di Falconara Albanese (provincia di Cosenza) e lo stabilimento accanto, pur insistendo su un tratto di costa balneabile indicata sul Portale come vietata per la stagione 2020, hanno lavorato a pieno regime. Costo di un ombrellone: 13 euro. Menù di Ferragosto: 35 euro. Fino al 22 agosto tutto esaurito. Sulle spiagge di Punta Ala (Grosseto), sono quattro i lidi adagiati su un tratto di costa teoricamente «vietata per inquinamento fino al 30 settembre», mentre verso gli Castiglione della Pescaia gli stabilimenti sono cinque. Veniamo alle spiagge: riaperte dappertutto fra fine maggio e inizio giugno. Il Governo ha diffuso un documento di indirizzo, Regioni e Comuni hanno provveduto a dettare le regole. In generale, spiagge libere su prenotazione e lauti finanziamenti ai Comuni costieri per far rispettare le misure di sicurezza; stabilimenti costretti a regole ferree. Per tutti: distanza di almeno un metro fra i bagnanti, cinque metri tra le file degli ombrelloni e 4 metri e mezzo tra gli ombrelloni della stessa fila. Queste le linee guida approvate da Inail e Istituto Superiore di Sanità in prima battuta e poi ridimensionate (per gli stabilimenti) a poco più di 3 metri fra un ombrellone e l’altro a seguito delle rimostranze delle associazioni di categoria e delle Regioni. Come sta andando nella pratica?"
9,https://www.corriere.it/dataroom-milena-gabanelli/laurea-se-prendi-all-universita-telematica-piu-facile-vale-uguale/32e33f90-d0ee-11ea-b3cf-26aaa2253468-va.shtml,Laurea: se la prendi all’università telematica è più facile e vale uguale,di Milena Gabanelli e Adele Grossi,28 luglio 2020 | 23:06,"17/10/2020, 00:52:08","È il mondo dell’università telematica: studi online e talvolta online sostieni anche le prove. Quello che il Covid ha reso necessario nel mondo della scuola e dell’università, per quelle telematiche è consuetudine dal 2003 quando, sotto il Governo Berlusconi con un decreto del ministro dell’Istruzione Letizia Moratti, viene istituito l’apprendimento a distanza per i corsi di laurea. In tre anni ricevono l’accredito ben 11 Università telematiche che vengono, pertanto, abilitate a rilasciare titoli completamente equivalenti a quelli conseguiti nelle università tradizionali. Al 2019 si conta un totale di oltre 110.000 iscritti in questi atenei, 6.977 nuovi immatricolati a fronte dei 283.880 immatricolati nelle università tradizionali, e un finanziamento da parte del ministero dell’Istruzione che nell’ultimo anno ammonta a 2 milioni di euro per 9 delle 11 università. Ci si può laureare online praticamente in tutto tranne medicina e chirurgia, veterinaria, odontoiatria. Il 23 dicembre del 2019, però, l’ex ministro dell’Istruzione Lorenzo Fioramonti firma un decreto e stabilisce che anche per altre facoltà (Scienze dell’Educazione e della Formazione, Psicologia, Servizio Sociale, Scienze Pedagociche) non è possibile laurearsi telematicamente. Monta la protesta e a marzo il decreto viene ritirato per alcuni rilievi dalla Corte dei Conti: irregolarità formali. Ma come stanno queste università? L’unica radiografia completa viene fatta nel 2009 e pubblicata nel 2010: l’allora Comitato Nazionale per la Valutazione del Sistema Universitario (Cnvsu), ente alle dipendenze del ministero dell’Istruzione e oggi sostituito dall’Anvur, rileva per molte delle università telematiche accreditate criticità: numero limitato di iscritti, eccessivo ricorso a personale a tempo determinato, forte squilibrio fra il numero dei professori e quello dei ricercatori, limitato svolgimento di attività di ricerca. Nel 2013 viene istituita una Commissione di studio ad hoc e la relazione conclusiva conferma:
1) assenza di criteri determinati e chiari per valutare la qualità dell’offerta formativa;
2) assenza di regolamentazione rigida in merito all’istituzione dei corsi di laurea;
3) mancanza assoluta della definizione dei parametri di valutazione per l’attività di ricerca;
4) assenza di vincoli per il reclutamento del personale docente, rispetto anche alla possibilità di chiamata diretta ed eventuale passaggio poi alle università statali.
Si esprime anche il Consiglio Universitario Nazionale e aggiunge che spesso l’accreditamento avviene ex ante senza: verifica dell’attività di ricerca; idoneità delle modalità di svolgimento degli esami; idoneità nell’attribuzione dei crediti formativi; adeguatezza delle attività di laboratorio; verifica dei criteri di attribuzione di crediti per attività lavorative pregresse. Una panoramica così negativa da indurre la Commissione, sempre in quella relazione del 2013, a esprimersi chiaramente: «rilevata minore preparazione posseduta dai laureati nelle università telematiche rispetto a quella dei laureati nelle università tradizionali». Dal 2013, sono passati 8 anni: cosa è cambiato? Non è chiaro perché di commissioni ad hoc non ce ne sono state altre, ma a leggere i rapporti di verifica dell’Anvur, ente pubblico vigilato dal Miur, la situazione non sembra rosea: su una scala di valutazione che va da A ad E, solo la Uninettuno ha preso B, altre tre C e le restanti D. Una invece non è stata ancora valutata: si tratta della «Leonardo Da Vinci», sede a Torrevecchia Teatina, pochi chilometri da Chieti. Istituita dalla Fondazione Gabriele D’Annunzio. Alla E-Campus di Ronaldo, la cui richiesta di accredito presentata nel 2006 era stata bocciata dl Cnvsu, nell’ultima ispezione nel 2017 viene certificato che i sistemi di accessibilità non sono del tutto adeguati e che la governance dell’Ateneo non ha dato prova di possedere adeguata cultura della qualità. Manca una chiara e inequivocabile documentazione sulla sostenibilità dell’offerta formativa per una durata almeno pari a quella di un ciclo di corso di studio. Nessuna regolamentazione dell’attività di ricerca. Nessun monitoraggio sull’efficacia del percorso di formazione. Persino l’accesso ai vari corsi di laurea sarebbe non in linea con quanto previsto dai decreti ministeriali. Però ci sono anche aspetti positivi e così per il Miur è tutto a posto: finanziamento 2019 di euro 220.921.
Alla telematica Giustino Fortunato per iscriverci alla facoltà di Psicologia occorre fare un test di ingresso. Se non lo si supera, teoricamente, viene assegnato una sorta di «debito» che va recuperato entro un anno. Il problema però non sussiste perché, a quanto risulta dalle verifiche dell’Anvur, nessun aspirante iscritto alla Giustino Fortunato è mai entrato col debito. Se poi lo studente proviene da altri atenei e vuole passare al corso di laurea online, il test di ingresso non è nemmeno richiesto. Costo: 2.800 euro l’anno. Finanziamento del Miur: 292.526.
Anche alla telematica Mercatorum, dove un corso di laurea costa in media 3.000 euro, specificano che occorre sostenere un test d’ingresso, ma anche che se non si supera va bene uguale. Al corso di laurea in economia aziendale la commissione di valutazione segnala criticità fra i docenti a causa di poca coerenza fra l’insegnamento assegnato a un determinato professore e l’insegnamento proprio delle attività di ricerca di quello stesso docente.
Per la laurea in ingegneria civile alla telematica Guglielmo Marconi manca una definizione dei risultati di apprendimento: non sono indicate le modalità e gli strumenti didattici attraverso cui questi risultati vengono conseguiti e verificati. Il corso di studio non ha fornito evidenza documentale della coerenza fra le competenze dei docenti e gli obiettivi didattici degli insegnamenti. Solo pochi tutor posseggono un dottorato di ricerca. Costo del corso di laurea: 2.250 euro. Finanziamento Miur: 685.281. Le regole che le università telematiche devono osservare sono molto meno rigide di quelle imposte alle università tradizionali. A cominciare dal corpo docente: al 2017 nelle università telematiche i docenti di ruolo sono complessivamente 211, a fronte dei 47.130 impiegati nelle università tradizionali."
10,https://www.corriere.it/dataroom-milena-gabanelli/burocrazia-ecco-6-nodi-che-bloccano-l-italia-50-anni/7d631374-cf3b-11ea-ad37-c8c15ec5de19-va.shtml,"Burocrazia: 86 autorizzazioni per una carrozzeria, 72 per un bar, 65 per un parrucchiere",di Milena Gabanelli e Rita Querzè,26 luglio 2020 | 22:32,"17/10/2020, 00:52:34","Il compito più difficile è mettere mano ai procedimenti autorizzativi. Se per fare un’opera devo fare domanda a Regione, Soprintenza, Asl, Vigili del fuoco, tanto vale presentarla contemporaneamente a tutti gli enti, così si riducono i tempi. Oggi chi deve aprire un bar ha bisogno di 72 autorizzazioni, 65 un parrucchiere, 86 per un autoriparatore (fonte Cna). Il decreto semplificazioni è intervenuto sulle gare: non si dovranno più fare per importi fino a 150 mila euro, e con procedure negoziate a inviti fino a 5,35 milioni di euro. Punto. Per molti esperti è una scelta giusta se circoscritta ai lavori da fare in urgenza, diversamente è alto il rischio di penalizzare le aziende più efficienti, aprendo la strada a favoritismi. Tanto più che il contenzioso sulle gare incide in Italia meno del 5% e i giudizi vengono definiti in primo e in secondo grado entro un anno. Dopo aver partecipato a numerose commissioni sull’efficienza della burocrazia dagli anni ’90 a oggi, il professor Aldo Travi suggerisce che per accelerare le opere, in circostanze normali, «sarebbe utile avere una sola stazione appaltante in ogni Regione e una centrale a Roma per i grandi appalti e le gare delle amministrazioni statali», poiché le opere sono spesso rallentate dai piccoli Comuni che non hanno personale competente e strutture adeguate per gestire le gare. Le strutture tecniche negli anni sono state sventrate dalla spending review e dalle norme che hanno via via ridotto le competenze specializzate. Ne è la prova il dipartimento del ministero dei Trasporti incaricato dei controlli sulle attività delle concessionarie su ponti e viadotti, ma privo di personale qualificato. Le conseguenze sono 13 crolli in 7 anni. Al ministero delle Infrastrutture due terzi del personale è amministrativo e solo un terzo tecnico. Inoltre i meccanismi che regolano le carriere non incentivano le professionalità perché non considerano i risultati prodotti. Brunetta aveva provato a introdurre forme di premialità, ma non ha funzionato. Di fatto gli obiettivi dati ai dirigenti sono talmente generici (ad esempio per le Infrastrutture può essere «bandire gare») che gli incentivi vengono elargiti a pioggia. Il tentativo di premiare gli insegnati più meritevoli è naufragato miseramente nonostante fosse contenuto in un accordo collettivo sottoscritto dai sindacati. «Bisognerebbe attuare in modo rigoroso la norma costituzionale che impone l’accesso nell’impiego pubblico solo per concorso e gestire anche la progressione interna di carriera tramite esami – dice Travi – inserendo nei punteggi anche i risultati ottenuti durante la propria attività». Un esempio su tutti. È il 2001 e il piano provinciale rifiuti di Firenze prevede la costruzione di un termovalorizzatore. Ci sono voluti 15 anni per decidere dove costruirlo, definire le dimensioni, bandire la gara, il progetto, le linee guida, le autorizzazioni ambientali. Quando era tutto pronto sono partiti i ricorsi al Tar e poi al Consiglio di Stato, che a marzo di quest’anno ha stabilito che non si deve fare. Così i rifiuti si andranno a bruciare da qualche altra parte. È indicativo di un sistema malato dove anche le opere strategiche sono bloccate sia dai comitati cittadini (non coinvolti da subito in opere che impattano) che dai Comuni (per ragioni puramente elettorali). Secondo Travi Il potere di interdizione può essere fermato in due modi: stabilendo con una legge l’inefficacia di tutti gli atti che possano pregiudicare l’attuazione di una infrastruttura oppure prevedendo sanzioni a carico di chi li adotta. I tempi delle pratiche si allungano perché i burocrati hanno paura a mettere una firma nel timore di assumersi una responsabilità; chi invece la firma ce la mette rischia di essere penalizzato. Il professor Crisanti, all’inizio della pandemia, aveva iniziato a fare tamponi a tappeto. Ebbene, il direttore generale dell’azienda ospedaliera di Padova minacciò di perseguirlo per danno erariale. Poi i fatti hanno dato ragione a Crisanti. Con il decreto Semplificazioni gli atti che generano danno erariale restano punibili solo se dolosi (ma non lo sono più se dovuti a colpa grave). Quando invece a generare danno erariale è una mancata decisione, allora la punibilità resta sia per colpa grave che per dolo. Il reato di abuso d’ufficio, inoltre, viene escluso nel caso in cui riguardi regolamenti e non leggi. Tirando le somme, il decreto consente di assolvere il funzionario che prende iniziative in buona fede, mentre per chi continua a palleggiarsi le carte non ci sono sconti. Ma si tratta di una modifica che vale fino al 31 luglio 2021. E dopo? In materia ambientale le competenze si segmentano fra 4 ministeri (Ambiente, Salute, Interno, Agricoltura), 20 Regioni, 110 Province, oltre 8 mila Comuni, Camere di commercio, Asl, Arpa. Nel 2008 viene creata con una legge l’Ispra che deve coordinare le Arpa. Eppure i problemi ambientali restano: dall’Ilva alla terra dei fuochi, ai siti contaminati che erano 40 nel 2014 e tali sono rimasti."
11,https://www.corriere.it/dataroom-milena-gabanelli/scandalo-wirecard-vittoria-giornalisti-inglesi-coperture-tedesche/5d44162a-cb5c-11ea-bf7a-0cc3d0ad4e25-va.shtml,Scandalo Wirecard: la vittoria dei giornalisti inglesi sulle «coperture» tedesche,di Milena Gabanelli e Mario Gerevini,22 luglio 2020 | 00:22,"17/10/2020, 00:52:57","Perfino l’inarrivabile crac della nostra Parmalat (oltre 14 miliardi) da questo punto di vista non è stato altrettanto scandaloso perché non ci furono così tanti e tanto circostanziati allarmi. E qui sta il vero dramma tedesco del caso Wirecard: la presunzione che la puzza di bruciato denunciata dall’esterno per anni fosse un’invenzione dei «nemici» inglesi (il Financial Times con una serie di documentate inchieste) o degli speculatori del mercato (i dossier e i report consegnati alle autorità dai fondi ribassisti). L’odore, se condividi lo stesso ambiente, non lo senti. Nemmeno a Monaco di Baviera. E poi c’era l’orgoglio della fintech nazionale, la risposta tedesca allo strapotere della Silicon Valley sui pagamenti digitali; la concorrente di giganti come Paypal e Western Union con un modello di business che in sintesi era questo: garantire i pagamenti fatti online incassando un premio per il rischio. Ha raggiunto i 300mila clienti, i 2,2 miliardi di fatturato e 347 milioni di utile, 5.800 dipendenti, e una cavalcata impetuosa del titolo: Wirecard fece +3.115% dal 2009 a fine 2018 quando il Dax, l’indice delle principali aziende tedesche, segnava nello stesso periodo «solo» il +119% e il tecnologico Tecdax il +382%. La capitalizzazione è arrivata a superare i 20 miliardi. L’attività principale di Wirecard è fare da ponte e garantire i pagamenti online a grandi gruppi (Vodafone, Telefonica, Sky Deutschland, i supermercati Aldi in Germania, per fare qualche esempio), inoltre emette carte di debito e anche in Italia diverse società si appoggiavano a Wirecard per le carte di debito emesse con il marchio proprio. La storia di questa azienda è quella di un’auto lanciata a 200 all’ora prima del frontale nelle Filippine, ovvero prima del momento in cui qualcuno ponesse la banale domanda: quei soldi garantiti in depositi bancari a Manila ci sono o no? Nessuno se n’è mai preoccupato; e quei soldi non ci sono mai stati. Per una ragione molto semplice: i documenti che attestavano l’esistenza di 1,9 miliardi depositati nella Bank of the Philippine Islands e nel Banco de Oro Unibank erano falsi. Scomparso anche l’agente fiduciario con ufficio a Makati City, città incollata alla capitale. Dunque presumibilmente falso anche il bilancio. Un’impressionante somiglianza con Collecchio-Tanzi-Parmalat a 17 anni di distanza. Cioè da quando nella notte del 17 dicembre 2003 Steve Sample – vicedirettore di un ufficio di Bank of America – infilò quattro fogli in un fax diretto ai revisori della Parmalat. A Collecchio tirava una brutta aria da qualche settimana ma ci si aggrappava a quel conto da 4 miliardi che garantiva un certo respiro: era intestato alla controllata Bonlat di Cayman che poi diventerà la «famigerata» Bonlat. «Bank of America – scriveva Sample nel suo micidiale referto – non ha alcun rapporto con Bonlat e l’estratto conto è falso». Era la fine. Stesso schema, ma all’epoca la nostra Consob si mosse con tempestività (anche in seguito ad alcune inchieste giornalistiche) per «stanare» i falsi fondi di Collecchio a partire dal Fondo Epicurum. A Monaco invece hanno fatto quadrato. È stato proprio il «buco» filippino a indurre il revisore Ernst&Young a non certificare il bilancio. E a far crollare tutto. Ma vogliamo vedere quante volte negli anni ha suonato l’allarme e la Bafin ha continuato a dormire in un letto matrimoniale con Ey? Nel 2008 sono passati 9 anni dalla fondazione di Wirecard che all’inizio ha fatto i soldi aiutando i siti porno e di gioco d’azzardo a raccogliere i pagamenti con le carte di credito dei clienti. Il cofondatore Markus Braun nel 2005 l’aveva quotata a Francoforte utilizzando l’«involucro» societario di un call center, così evitando la trafila di documenti e prospetti di quella che in gergo si chiama Ipo (Initial public offering), cioè chi colloca sul mercato per la prima volta le azioni. Dunque nel 2008 un’associazione di azionisti tedeschi adombra l’esistenza di irregolarità di bilancio. Ey, che non è ancora il revisore, riceve l’incarico di fare una verifica speciale. Uno dei responsabili dell’associazione viene indagato perché non aveva denunciato di avere posizioni in azioni Wirecard. Si fa un anno di galera. Intanto nel 2009 Ey diventa il revisore ufficiale. Il primo allarme è suonato, ma in galera ci è andato chi ha denunciato. Wirecard galoppa, il mercato la segue, Markus Braun raccoglie mezzo miliardo dagli azionisti e fa shopping in Asia con operazioni spesso oscure, raramente dirette. Singapore è la base. Nel 2015 suona il secondo, molto più autorevole, campanello d’allarme. Il quotidiano britannico Financial Times inizia a pubblicare la serie «House of Wirecard», ovvero inchieste che sollevano dubbi sui conti del gruppo, ipotizzando un «buco» da 250 milioni. In Germania avanzano le interpretazioni dietrologiche sugli inglesi che attaccano il gioiello dei pagamenti teutonico. Tra l’altro quello è l’anno in cui l’Ft passa dal gruppo Pearson ai giapponesi della Nikkei. Suona anche il terzo campanello: sul mercato alcuni report di fondi suggeriscono che le attività di Wirecard in Asia siano gonfiate. Il quarto arriva nel 2016: un gruppo di shortisti sul titolo Wirecard pubblica con lo pseudonimo di Zatarra un dossier di accuse tra cui anche quella di riciclaggio. Gli shortisti sono quelli che vendono allo scoperto titoli non posseduti, scommettendo sul ribasso, e poi li riacquistano. Il rendimento è positivo se il prezzo del titolo scende. Quindi la componente speculativa c’è. E questo è bastato a Bafin, la Consob tedesca, per guardare il dito e non la luna: infatti ha indagato Zatarra per presunta manipolazione del mercato. Intanto un’agenzia di investigazioni private ha messo sotto controllo i giornalisti di FT e altri operatori finanziari londinesi. Il secondo, terzo e quarto allarme sono arrivati e chi ha suonato è sotto indagine. Quattro anni fa. In quei mesi aveva preso in mano il dossier Wirecard anche Gabriel Grego, fondatore del fondo Usa Quintessential Capital Management, l’uomo che con un report del 24 luglio 2019 avrebbe poi smontato l’impalcatura di falsità con cui la nostra Bio-On aveva costruito in Borsa (Aim) una montagna artificiale da 1,3 miliardi di valore. Chi erano i revisori di Bio-On? Ernst&Young. Ma Grego aveva già svelato le frodi di altre 7 aziende quotate in varie Borse internazionali. Senza mai sbagliare un colpo. Il report su Bio-On, azienda bolognese della bioplastica, non lanciava sospetti era già una sentenza: la «nuova Parmalat», «un castello di carte». Tutto argomentato per concludere che gran parte del fatturato era fittizio. Bio-On a luglio 2019 era la regina dell’Aim, il 23 ottobre veniva arrestato il cofondatore e presidente Marco Astorri e il 20 dicembre il tribunale di Bologna decretava il fallimento della società, valore dei titoli zero. Le autorità italiane sono state rapidissime. Quintessential era posizionata al ribasso e ci ha guadagnato. Nella percezione generale il «ribassismo» è sinonimo solo di speculazione e invece il «rialzismo» di mercato sano. Bio-On e Wirecard insegnano quanti danni ha fatto il «rialzismo» col paraocchi. Wirecard nel 2015 rilevò per 350 milioni la Great Indian Retail Group (e-commerce e pagamento elettronico), la più grossa acquisizione mai fatta. Operazione costruita con l’interposizione di un misterioso fondo delle Mauritius. Finì nel mirino dei giornalisti del Financial Times e la studiò lo stesso Grego. Che oggi ricorda: «Analizzammo la compravendita e sentimmo le fonti locali e i soggetti coinvolti nell’operazione: arrivammo alla conclusione che il valore reale dell’attività di Gi Retail non superasse i 100 milioni». E il resto? «Forse sottratto o forse utilizzato per gonfiare artificialmente le entrate della società madre». Grego aggiunge file al suo dossier (che a maggio di quest’anno era ormai «maturo»). In Germania nessuno si muove. Ey certifica che va tutto bene, le azioni Wirecard corrono e mister Braun ottiene 150 milioni di prestito da Deutsche Bank mettendo a pegno il suo 7%. Quei soldi li ha restituiti in tutta fretta vendendo gran parte della sua quota. Intanto la tecnologia made in Germany scalza la «vecchia» Commerzbank dall’indice Dax, la serie A della Borsa. Questo significa entrare in automatico nei portafogli dei grandi fondi internazionali, quelli che investono sugli indici o su panieri di grandi aziende. Senza indagare, senza farsi troppe domande perché si dà per scontato che il sistema dei controlli funzioni e garantisca. Tanto più a casa dei tedeschi. Ma quei rompiscatole del Ft non mollano l’osso. Finché all’inizio del 2019, dopo l’ennesima serie di documentatissime inchieste, la Consob tedesca si muove. Ma per indagare su Ft, e a febbraio vieta le vendite allo scoperto parlando di «grave minaccia alla fiducia del mercato» e dell’«importanza di Wirecard per l’economia». In quella fase c’è Singapore al centro delle inchieste per presunte frodi. E probabilmente è stato derubricato a gossip o a folklore il caso di Antonio Agostin, un marinaio in pensione di Cabanatua, Filippine settentrionali, del tutto inconsapevole che nella sua casa, dove vivono in 12 familiari, fosse domiciliata la ConePay International, società riconducibile a Wirecard. Nella primavera del 2019 Ey certifica i conti della fintech di Monaco e Markus Braun titola così il bilancio 2018, l’ultimo approvato: «Transition to Tomorrow». Sarà invece «Transition to Crac». Ma intanto tra il 2016 e il 2018 Ey ha raddoppiato da 1 a 2,1 milioni i compensi per l’audit. A fine 2019 i primi cigolii seri nell’oliatissima macchina del marketing aziendale. E i primi scricchiolii veri nella granitica tenuta dei tutelatissimi titoli quotati. Il gruppo, anche su pressione degli investitori, incarica la Kpmg (consulenza, revisione, servizi legali) di un report sulle aree oscure. A fine aprile il report esce e, tra l’altro, accusa la società di aver occultato informazioni. Ey rinvia la chiusura della revisione del bilancio. Montano i sospetti filippini. La Bafin rompe gli indugi e presenta denuncia penale alla procura di Monaco, che all’inizio di giugno perquisisce gli uffici di Wirecard. Il 16 giugno le banche filippine informano Ey che i documenti sono falsi. A quel punto vien giù tutto. Saltano 2 miliardi di prestiti bancari per la mancanza di conti certificati. Bank of China e Deutsche Bank sospendono le linee di credito. La società è insolvente e Braun, maggior azionista con il 7%, viene arrestato e poi liberato su cauzione. La procura di Monaco indaga per aggiotaggio, falso in bilancio e frode. Si muove anche la Commissione Ue per valutare il ruolo di Bafin. È storia dell’ultimo mese. Quasi 2 miliardi volatilizzati, poi 20 di valore in Borsa, il sogno fintech di Monaco e i cani da guardia, anzi i pastori tedeschi del mercato. Puff."
12,https://www.corriere.it/dataroom-milena-gabanelli/autostrade-ci-sara-piu-sicurezza-una-gestione-pubblica-o-privata/3b12f82c-c9aa-11ea-a1ca-122fad3a9e00-va.shtml,Sicurezza autostrade: entra lo Stato. Cadranno meno ponti?,di Milena Gabanelli e Fabio Savelli,19 luglio 2020 | 22:30,"17/10/2020, 00:53:16","Negli accordi firmati la notte di martedì 14 luglio a Palazzo Chigi c’era la richiesta di manleva pubblica per le eventuali responsabilità di omesso controllo da parte del ministero dei Trasporti per il crollo del viadotto Polcevera. Non è passata. Sono 21 gli indagati al dicastero allora guidato da Danilo Toninelli e ora da Paola De Micheli, perché quel 14 agosto c’era un concedente, il ministero dei Trasporti, con delle funzioni ispettive condivise con i vari provveditorati regionali. Nessuno ha guardato le porcherie che stava facendo il gestore. Vuol dire che lo scalpo simbolico dei Benetton non risolve le tare storiche del sistema delle concessioni nel nostro Paese. Se un ponte si accartoccia su se stesso e nessuno sa il perché l’esito è uno solo: le autostrade non le controlla nessuno se non le società che le hanno in concessione. Che siano aziende private – con interessi privati, soci attratti dai dividendi, che aumentano più si risparmia sulle manutenzioni – o società pubbliche come l’Anas gestite con scelte clientelari nelle nomine, infarcite di corruzioni e la lunga mano dei partiti ad orientare le strategie. I chilometri di strade italiane date in concessione ai privati e all’Anas sono circa 36.000. In 4 anni sono crollati 5 ponti, ma per i concessionari andava tutto bene fino ad un attimo prima. Lo Stato concede ai gestori l’utilizzo di questi beni pubblici per un determinato periodo di tempo, ma deroga da anni all’attività di verifica. La prova: il Ministero si accorge che una circolare del 1967 impone ai gestori ispezioni trimestrali sulle infiltrazioni d’acqua nelle gallerie. Loro non lo hanno mai fatto e dopo 50 anni si corre ai ripari ordinando a giugno la messa a norma con l’apertura dei cantieri per smontare i rivestimenti interni. La circolazione si paralizza su A7, A10, A26, e mette in fuori gioco la Liguria proprio nella stagione estiva più complicata dal dopoguerra. Non si poteva fare fra marzo, aprile e maggio, con le strade deserte? Fino al 2011 l’attività ispettiva era di competenza dell’Anas, poi una legge ha stabilito che non poteva essere concessionario insieme allo Stato di alcune tratte e allo stesso tempo concedente e controllore. Da un giorno all’altro viene, quindi, trasferito al ministero di Trasporti il personale addetto ai sopralluoghi nei cantieri per la manutenzione ordinaria e straordinaria di ponti, viadotti, gallerie, segnaletica stradale. Nasce così all’interno del Mit una direzione generale incaricata di vigilare su come i privati gestiscono i tratti autostradali. Peccato che in pochi abbiano le competenze per farlo. In un’audizione parlamentare del 7 settembre 2016, l’architetto Mauro Coletta, allora direttore della Vigilanza del ministero delle Infrastrutture sulle concessionarie autostradali, confessava al presidente di Commissione: «I dipendenti che si recano in missione per svolgere i sopralluoghi devono anticipare le spese, ma il rimborso arriva dopo quattro-cinque mesi. Chi non può anticipare le somme occorrenti per l’albergo e per i pasti è costretto a rientrare in sede. Ciò crea grossi problemi. Basti pensare che siamo passati da 1.400 ispezioni all’anno nel 2011 a 850 nel 2015». E sempre 800 in media sono rimaste anche negli anni successivi. «Troppo poche» rileva l’Anac a luglio 2019, a fronte dei 7.137 tra ponti, viadotti e gallerie presenti sulle sole autostrade italiane. Per questo l’ex ministro Toninelli, appena subentrato al dicastero quando collassa il Morandi, decide di trasferire le funzioni di ispezione del Mit dentro ad nuovo ente di controllo costituito ad hoc: l’Agenzia nazionale per la sicurezza delle ferrovie e delle infrastrutture stradali e autostradali (Ansfisa). Dopo due anni non è ancora non operativa. Il ministero dei Trasporti dice che l’Agenzia sta procedendo alla selezione del personale e promette che a settembre sarà finalmente operativa. Nel mentre è collassato anche un viadotto su una tratta gestita dai Gavio in Liguria per colpa di una frana. Evidentemente nessuno si occupa della tenuta dei terreni su cui poggiano le infrastrutture. In attesa che decolli l’Agenzia, il Dipartimento di controllo presso il Mit che fa? A fine dicembre 2019 il rapporto della Corte dei Conti è impietoso: «l’attività di controllo è ostacolata, come riconosciuto dallo stesso Ministero, dalla scarsità del personale dedicato e non dotato di qualifiche e competenze in grado di negoziare con la controparte privata». In sostanza lo Stato tratta con i privati capendoci poco e niente. Quando Autostrade fu privatizzata nel ‘99, controparte per lo Stato era l’Iri, ovvero il suo direttore generale Pietro Ciucci, ovvero Anas, di cui diventa dominus poco dopo. Col governo Prodi fu Ciucci a firmare nel 2007 la convenzione che consegna ai Benetton la gallina dalle uova d’oro, e il via libera definitivo arriva l’anno dopo da Berlusconi, con un emendamento che fu chiamato «Salva Benetton», perché consente di bypassare il parere del Nars, il decisivo nucleo di consulenza per la regolazione dei servizi di pubblica utilità. Con la quotazione in borsa della nuova «Autostrade per l’Italia» il capitale pubblico torna dentro la gestione e Cassa Depositi si appresta a diventare il socio di controllo. Ma non basta il «cappello» pubblico a garantire efficienza e sicurezza. Anas, che fa parte di Ferrovie dello Stato dal 2018 ed è controllata al 100% dal Tesoro, nel corso del 2019 aveva l’obbligo di legge di ispezionare 4991 ponti, ne ha controllati 1419. Quindi: che sia pubblico o privato, il problema si radica nel più alto livello di controllo, che è il ministero dei Trasporti. E la ministra De Micheli, come tutti i suoi predecessori, non ha competenze ingegneristiche essendo laureata in Scienze politiche, e non ha alle spalle esperienza nell’organizzazione di sistemi complessi come può essere un ministero. Si dirà: si affida alla sua tecnostruttura. Ma in questi anni 9 anni i tecnici del Mit non hanno certo brillato visti i 21 indagati a Genova. E per questo si rimanda tutto alla nascita dell’Ansfisa, mentre il cittadino che percorre le strade e autostrade non si chiede se il gestore è pubblico o privato, vuole solo arrivare a destinazione sano e salvo. Una garanzia che gli può dare solo lo Stato con la sua attività di sorveglianza."
13,https://www.corriere.it/dataroom-milena-gabanelli/pioggia-miliardi-arrivo-dall-ue-come-ottenerli-quali-condizioni/0376eb92-c47a-11ea-b958-dd8b1bb69ac3-va.shtml,Pioggia di miliardi in arrivo dall’Ue: come ottenerli e a quali condizioni,di Francesca Basso e Milena Gabanelli,12 luglio 2020 | 22:31,"17/10/2020, 00:53:42","A questi soldi si aggiunge l’iniezione straordinaria di liquidità della Banca centrale europea, che per l’emergenza ha lanciato un piano — il PEPP (Pandemic Emergency Purchase Programme) — per aiutare gli Stati a finanziare i propri programmi di intervento per combattere le conseguenze economiche del Covid: Francoforte sta acquistando titoli di Stato e bond e così facendo tiene anche a bada gli attacchi speculativi sui Paesi più esposti (se non ci fosse il suo intervento all’Italia costerebbe molto di più il denaro che prende sul mercato). Il bazooka vale 1.350 miliardi e durerà fino al giugno 2021. Servono però molti più soldi. Lo scenario è drammatico: è la peggiore crisi economica che l’Europa abbia visto dalla Grande depressione. Quest’anno la crescita crollerà ovunque e l’Italia è quella che fa peggio. Il Pil precipita a -11,2% mentre il nostro debito pubblico esploderà al 158,9% (stime della Commissione). Per affrontare l’emergenza gli Stati Ue hanno aperto i cordoni della borsa e hanno messo sul piatto 540 miliardi che sono già disponibili, i governi devono solo farne richiesta: 100 miliardi del meccanismo Sure contro la disoccupazione; 200 miliardi per nuovi finanziamenti alle imprese messi a disposizione attraverso nuove garanzie della Banca europea per gli investimenti (Bei); 240 miliardi della nuova linea di credito del Mes chiamata «Pandemic crisis support». Il primo programma dura un anno, per gli altri due c’è tempo sino a fine 2022 per chiedere i soldi. La nuova linea di credito del Mes è accessibile a tutti i 19 Paesi dell’Eurozona per un ammontare massimo pari al 2% del Pil nazionale a fine 2019 (per l’Italia vuol dire fino a 36 miliardi), con l’unica condizione che i soldi siano usati per «il finanziamento interno dell’assistenza sanitaria diretta e indiretta, i costi relativi alla cura e alla prevenzione dovuti alla crisi Covid-19». Insomma, per assumere personale medico e paramedico, ammodernare la rete ospedaliera, potenziare la diagnostica e le strutture sul territorio. Ricordiamo che i tre mesi di sospensione delle visite e interventi non urgenti e le nuove regole sulla sicurezza stanno comportando un allungamento delle liste d’attesa anche di 6 mesi. Inoltre i fondi possono essere usati per la ricerca del vaccino, il finanziamento delle case di riposo, l’edilizia scolastica che dovrà fare i conti con il distanziamento fisico, la prevenzione sanitaria negli uffici pubblici (tribunali, forze di polizia, comuni). I tassi per un prestito a 7 anni sono negativi (restituisci meno di quanto prendi), per un prestito di 10 anni vicini allo zero (0,13%). Chiedere gli stessi soldi al mercato, all’Italia costerebbe circa 5 miliardi in più. Nel nostro Paese c’è un dibattito molto forte su questa nuova linea di credito del Mes e sulle sue condizioni di accesso. Vediamo cosa prevede:
1) i soldi devono essere usati solo per le spese sanitarie dirette e indirette legate al Covid;
2) lo Stato che vi accede è soggetto a una sorveglianza rafforzata da parte della Commissione Ue che sarà limitata, in base agli accordi, al monitoraggio delle spese per l’assistenza sanitaria diretta e indiretta, e i costi relativi alla cura e alla prevenzione dovuti alla crisi Covid;
3) il Mes metterà in funzione il sistema di allarme preventivo per assicurare il ripagamento da parte degli Stati nei tempi previsti. L’Early Warning System è un sistema di monitoraggio del rischio che serve al Mes per mantenere il rating con la tripla A, ma non gli dà potere di condizionamento, la valutazione spetta comunque alla Commissione e all’Ecofin;
4) finita la crisi gli Stati membri dell’area euro rimangono impegnati a rafforzare i fondamenti economici e finanziari, coerentemente con i quadri di coordinamento e sorveglianza economica e fiscale della Ue. Ma questo dovrebbe avvenire comunque perché sempre gli Stati membri nell’elaborare le loro politiche di bilancio devono rispettare le regole Ue;
5) la sorveglianza nei confronti di uno Stato non è prevista nel trattato del Mes ma dal Two Pack: l’articolo 2 prevede che in qualsiasi momento la Commissione Ue possa attivare il monitoraggio e la sorveglianza per gli Stati membri che si trovino o rischino di trovarsi in gravi difficoltà per quanto riguarda la loro stabilità finanziaria. Questo a prescindere dall’attivazione del Mes;
6) il debito con il Mes è di tipo «senior», va restituito prima degli altri. Ai soldi del Mes vogliono accedere Pd, Italia Viva e Forza Italia. Sono contrari M5S, Lega e Fratelli d’Italia perché temono le condizioni. Tirano in ballo il salvataggio della Grecia e i programmi di austerità imposti dalla «Troika» (Commissione Ue, Bce, Fmi). Ma quello era un altro programma. Finora solo Cipro ha manifestato l’intenzione di usare il Mes. Quanto a Paesi duramente colpiti dal coronavirus come Spagna e Portogallo, il rendimento dei loro titoli decennali è molto più basso del nostro (circa lo 0,46% contro l’1,32% dei Btp), quindi anche il risparmio è assai inferiore. Anche la Grecia si finanzia a un costo inferiore al nostro. Mentre sono negativi i rendimenti di Francia, Germania, Olanda o Austria. C’è infine un altro aspetto importante nell’attivazione della nuova linea di credito del Mes: è condizione necessaria ma non sufficiente perché la Banca centrale europea possa attivare, in caso di crisi, le Outright Monetary Transactions, mai usate finora. Si tratta di acquisti potenzialmente illimitati con scadenze fino a tre anni di titoli di un Paese che diventi oggetto di speculazione. Tuttavia c’è chi teme che accedere al Mes significhi certificare le difficoltà del Paese aprendo la porta alla speculazione. Il ministro Roberto Speranza ha detto che sulla sanità siamo già a posto. Il premier Giuseppe Conte ha rimandato la decisione a quando sarà definito anche il Recovery Fund. Per la ripresa c’è bisogno di tantissimi soldi. Se il coronavirus ha colpito tutti i Paesi Ue in modo simmetrico, la ripresa sarà diversa a seconda delle condizioni dei Paesi e per quelli più indebitati sarà più difficile. Questo mette in pericolo la tenuta del mercato unico europeo, grazie al quale gli Stati membri hanno potuto prosperare. Ecco perché serve la solidarietà tra i Paesi. In altre parole: chi ha di più aiuta chi ha di meno o si precipita tutti. Per la ripresa la Commissione Ue ha proposto un pacchetto da 750 miliardi che Bruxelles, per la prima volta in questa forma, raccoglierà emettendo bond sul mercato e che distribuirà agli Stati così se viene trovato un accordo tra i governi: 500 miliardi di trasferimenti a fondo perduto e 250 miliardi di prestiti a tassi molto agevolati. La garanzia ce la mette il prossimo bilancio Ue formato dai contributi proquota di tutti i Paesi membri e dalle risorse proprie. Quando quei bond arriveranno a scadenza li rimborserà la Commissione con gli interessi che verranno dalle nuove risorse proprie (plastic tax, carbon tax, prelievo digitale e sistema di scambio delle emissioni inquinanti) e non gli Stati che hanno ricevuto i soldi. Olanda, Austria, Danimarca, Svezia, Finlandia non vogliono mettere soldi in più, Ungheria e Repubblica ne vogliono ricevere di più. Il 17 e 18 luglio i leader Ue dovranno negoziare per arrivare a un accordo che però sembra ancora lontano. Si tratta sulla dimensione del bilancio, sulle nuove risorse proprie, sui criteri di distribuzione, i tempi di restituzione, il controllo sull’uso dei fondi, il rispetto dello Stato di diritto. Questa pioggia di fondi senza precedenti ha l’obiettivo di aiutare la ripresa nei Paesi più duramente colpiti dalla crisi e di trasformare l’economia dell’Ue in modo sostenibile e digitale. L’Italia dovrebbe essere la principale beneficiaria — nella proposta della Commissione — seguita da Spagna e Polonia: al nostro Paese andrebbero 172,7 miliardi di euro, di cui 81,807 miliardi di trasferimenti e 90,938 miliardi di prestiti, a Madrid 140,4 miliardi, divisi tra 77,3 miliardi di aiuti e 63,1 miliardi di prestiti, a Varsavia 63,8 miliardi di cui 37,7 aiuti e 26,1 prestiti. La Francia avrà a disposizione 38 miliardi di sole sovvenzioni. Si interviene in tre ambiti: 1) aiuto agli Stati; 2) sostegno agli investimenti privati; 3) rafforzamento di alcuni programmi esistenti. La fetta più grossa dei 750 miliardi viene assegnata attraverso il Dispositivo per la ripresa e la resilienza (Recovery and Resilience facility, ambito aiuto agli Stati). Per avere i soldi, però, gli Stati si devono impegnare a usarli per trasformare l’economia in linea con le priorità dell’Ue: transizione verde e digitale, inclusione sociale. I singoli Stati devono fare anche le riforme indicate dalla Commissione Ue nelle Raccomandazioni Paese degli ultimi anni, che per l’Italia vuol dire rafforzamento del sistema sanitario pubblico, riforma della giustizia, protezione per i lavoratori, liquidità alle imprese, completamento della riforma pensionistica, lotta all’evasione, attenzione al debito ecc. I soldi non arriveranno tutti insieme ma solo man mano che si raggiungono gli obiettivi che uno Stato ha individuato. Next Generation Eu è un programma temporaneo, della durata di due anni. I fondi andranno distribuiti il più velocemente possibile. Ma per ottenere il via libera ai fondi della Recovery and Resilience Facility la tempistica non è immediata. Una volta presentato il piano nazionale per la ripresa (a partire da ottobre), la proposta in discussione prevede che la valutazione sia fatta dal Consiglio a maggioranza qualificata su indicazione della Commissione. La valutazione positiva delle richieste di pagamento sarà subordinata al soddisfacimento delle «pietre miliari», cioè degli obiettivi che dovranno essere indicati e raggiunti. La Commissione adotta la decisione sull’approvazione dei pagamenti, tenendo conto del parere del Comitato economico e finanziario (un organismo in cui sono rappresentati i governi). Per finanziare Next Generation Eu la Commissione dovrà aspettare il 2021, perché le garanzie per emettere i titoli saranno disponibili soltanto con il nuovo bilancio pluriennale dell’Ue e dopo l’approvazione di tutti e 27 i Parlamenti nazionali. Per quest’anno le risorse disponibili saranno poche: 11,5 miliardi, da spendere per rifinanziare le politiche tradizionali ed il nuovo fondo per ricapitalizzare le imprese. Quindi un po’ di soldi ci sono già e gli altri arriveranno. Occorre una visione di come utilizzarli per riformare il Paese, a partire dal sistema sanitario: si intende continuare ad allargare gli accreditamenti o si comincia ad assumere quei 10.000 medici che mancano? Per continuare con la scuola, gli asili nido, Pubblica amministrazione, infrastrutture, industria, turismo. I cittadini pretendono dalle forze politiche l’impegno a «costruire» lavoro per ridurre l’enorme debito pubblico che stiamo scaricando sulle spalle delle prossime generazioni. E Bruxelles ci dà l’occasione di lasciare loro un Paese migliore."
14,https://www.corriere.it/dataroom-milena-gabanelli/razzismo-ginocchio-prato-george-floyd-calcio-italiano/e3af9cc0-c062-11ea-ad66-3c342f8d70f1-va.shtml,"Razzismo: in ginocchio sul prato, così George Floyd sta cambiando il calcio italiano",di Andrea Marinelli,8 luglio 2020 | 00:39,"17/10/2020, 00:54:07","Secondo uno studio del sociologo Mauro Valeri, fra il 2000 e il 2014 nei campionati italiani sono stati denunciati 750 episodi di razzismo, soprattutto nelle giovanili: dal celebre Opti Poba che mangiava le banane di Carlo Tavecchio, allora presidente della Federazione italiana Giuoco Calcio, all’undicenne del Milan che uscì dal campo in lacrime dopo essere stato insultato per tutta la partita dai genitori della squadra avversaria. Quest’anno, nelle rose delle 20 squadre di Serie A, il 15,9% dei giocatori è nero. «L’Italia non ha dignità, non ha orgoglio. Non è possibile vedere squadre con 15 stranieri: nei nostri settori giovanili ci sono troppi neri» disse nel 2015 uno dei più influenti allenatori della nostra storia, Arrigo Sacchi, precisando poi di non essere razzista. «La mia storia parla chiaro – spiegò –, ho sempre allenato squadre con diversi campioni di colore e ne ho fatti acquistare molti». Le parole di Sacchi riassumono il problema del calcio italiano: ciò che in altri Paesi è considerato razzismo, non lo è in Italia. Il nostro non è l’unico campionato ad avere problemi intolleranza, ma è l’unico che non riesce ad affrontarli, se non con iniziative personali come quella del portiere Stefano Sorrentino che, a dicembre 2018, per esprimere solidarietà al napoletano Kalidou Koulibaly insultato a San Siro, ha cambiato il proprio nome su Instagram, prendendo in prestito quello del collega: se insultate lui, insultate anche me. A parte qualche multa, come quella comminata ai tifosi della Lazio per i ripetuti cori razzisti verso i giocatori neri, l’unica azione intrapresa dalla Serie A è stata una recente campagna antirazzismo incentrata su un poster che raffigurava tre scimmie. E per la quale è stata costretta a scusarsi. A livello internazionale, però, qualcosa ha cominciato a cambiare negli ultimi tre anni, quando Colin Kaepernick, giocatore di football dei San Francisco 49ers, ha deciso di inginocchiarsi durante l’inno nazionale per protestare contro la violenza della polizia sui neri: è stato cacciato dal campionato Nfl, ma è diventato un simbolo e il suo esempio è stato seguito da moltissimi sportivi, fra cui la capitana della nazionale femminile di calcio Megan Rapinoe, prima calciatrice e prima bianca a schierarsi. L’omicidio di George Floyd, ucciso a Minneapolis con un ginocchio sulla gola da un poliziotto bianco, ha improvvisamente accelerato questo processo, che ha finito per coinvolgere anche il mondo del calcio italiano. Nelle settimane successive alla morte di Floyd, avvenuta a fine maggio, gran parte degli sportivi americani e internazionali si sono schierati con l’associazione afroamericana Black Lives Matter, hanno postato fotografie nere su Instagram, si sono inginocchiati sui rispettivi campi da gioco, hanno denunciato episodi di razzismo e hanno scelto varie forme di attivismo. L’unico pilota nero di Formula 1 Lewis Hamilton, per esempio, ha affermato di essere trattato diversamente perché nero. «In Inghilterra – ha scritto in un articolo sul Sunday Times – c’è un razzismo silenzioso». Lo stesso ha detto il connazionale Trent Alexander-Arnold, terzino del Liverpool che ha cominciato a indossare scarpette con la scritta Black Lives Matter. La Premier League inglese ha deciso di mettere la stessa scritta sulle magliette, al posto del nome dei calciatori, e prima di Everton-Liverpool tutti i giocatori hanno osservato un minuto di silenzio in ginocchio sull’erba, come fatto in parecchi campi in tutto il mondo dalla Germania alla Spagna. Negli Stati Uniti un altro pilota, Bubba Wallace, ha convinto da solo il campionato automobilistico della Nascar – seguito quasi esclusivamente da bianchi e conservatori – a proibire l’uso della bandiera confederata, considerato un simbolo di razzismo e segregazione. Dieci giorni dopo, in Alabama, gli hanno fatto trovare un cappio appeso nel garage del suo team. A quel punto l’organizzazione si è stretta attorno a Wallace, unico pilota nero, e ha promesso di scoprire e cacciare dalla Nascar il responsabile: il cappio, è poi stato appurato dalle indagini, non era diretto a lui, ma serviva ad aprire il garage. Nel frattempo la Nfl ha aperto al ritorno in campo di Colin Kaepernick e la federazione calcio americana, che proprio in risposta a Megan Rapinoe aveva vietato a tutti i calciatori di inginocchiarsi durante l’inno, ha fatto marcia indietro. Sull’esempio di centinaia di sportivi internazionali ora anche in Italia i calciatori hanno preso coraggio e iniziato a usare il loro ruolo pubblico per condannare il razzismo: Dybala, Mertens, Ribery, Luis Alberto, Koulibaly e Lukaku, fra gli altri, hanno espresso solidarietà a Floyd sui social network, postando una foto nera quando il campionato era fermo per il coronavirus e poi in campo quando è ricominciato. La più attiva è stata la Roma, costretta da mesi a difendere il proprio giocatore Juan Jesus da attacchi razzisti. Concluderà il campionato con lo stemma di Black Lives Matter attaccato su una manica della maglietta e a fine giugno ha diffuso due foto: una con i giocatori della prima squadra inginocchiati in mezzo al campo di allenamento, l’altra con 21 calciatori del settore giovanile inginocchiati davanti al Colosseo. Quando il campionato è ripreso, dopo 103 giorni di interruzione per il lockdown, il primo gol è stato segnato da Nicolas Nkoulou, difensore camerunense del Torino. Lo ha festeggiato inginocchiandosi sull’erba per esprimere sostegno a Black Lives Matter. Il giorno dopo lo ha fatto il centravanti belga dell’Inter Romelu Lukaku. È il caso di ricordare che a settembre, appena arrivato in Italia dall’Inghilterra, aveva denunciato i cori razzisti ricevuti a Cagliari dai sostenitori avversari, ma era stato redarguito dai suoi stessi tifosi. «In Italia usiamo certi “modi” solo per “aiutare la squadra” e cercare di rendere nervosi gli avversari, non per razzismo ma per farli sbagliare» avevano scritto in un comunicato i leader della curva nerazzurra. Si sono inginocchiati anche i giocatori del Torino; la Sampdoria ha postato la sagoma di un marinaio – il suo simbolo – tutto nero; l’Inter ha giocato in Coppa Italia con un messaggio antirazzista sulla fascia da capitano; Juventus e Milan hanno fatto il riscaldamento con la maglietta di Black Lives Matter. L’ex giocatore della Juventus Claudio Marchisio – forse il più attivo fra i calciatori italiani – ha scritto invece una riflessione sulle pagine del Corriere Torino, ricordando «che anche nel nostro paese gli episodi di violenza da parte della polizia non sono purtroppo così rari: lo abbiamo visto al G8 di Genova nel 2001, una delle pagine più buie e vergognose della nostra storia recente, ma dobbiamo ricordare la morte di Stefano Cucchi, Federico Aldrovandi, Giuseppe Uva, Aldo Bianzino, Niki Gatti, Stefano Brunetti e l’elenco è lungo». Il capitano della Juventus Giorgio Chiellini ha postato invece una foto con la frase «I Can’t Breathe», le ultime parole pronunciate da Floyd prima di morire. «Ho visto e rivisto quelle immagini. E ho avuto bisogno di tempo. Per pensare. Per riprendermi dallo shock di una violenza di tale portata – ha scritto –.Leggo l’hashtag “le vite dei neri contano”. Non dovrebbe nemmeno esserci bisogno di scriverlo». È come dire ai tifosi razzisti: «Non vi sopportiamo più»."
15,https://www.corriere.it/dataroom-milena-gabanelli/covid-19-ceppi-arrivati-lombardia-erano-4-coronavirus/8f2b7d5a-beb3-11ea-8284-a1c7a3d7e6e0-va.shtml,"Coronavirus, ecco come e perché la Lombardia è stata travolta",di Milena Gabanelli e Simona Ravizza,5 luglio 2020 | 22:16,"17/10/2020, 00:54:29","Mettiamo da parte le date ufficiali perché ormai abbiamo capito che c’è un’evidente responsabilità della Cina nel rilascio tardivo e parziale delle informazioni epidemiologiche (il primo ricovero all’ospedale di Wuhan di un malato di Covid-19 è dell’8 dicembre 2019, probabilmente anche prima, ma i funzionari cinesi riferiscono dell’esistenza di casi atipici di polmonite il 31 dicembre agli uffici Oms di Pechino che a sua volta prende tempo). Un ritardo di un mese che si è abbattuto come un flagello sul mondo intero. Ma quando è entrato il Covid-19 in Lombardia? Per stabilirlo Niguarda e San Matteo hanno analizzato le sacche di sangue dei donatori Avis di Lodi a partire da gennaio. Nel periodo 12-17 febbraio sono trovati i primi cinque soggetti con gli anticorpi neutralizzanti, cioè quella risposta che si sviluppa in chi è entrato in contatto con il Coronavirus mediamente 3-4 settimane dopo il contagio. Questo dato permette di stimare la presenza del Covid-19 nella Bassa lodigiana a partire almeno dalla seconda metà di gennaio. Da dove è arrivato il virus in Lombardia? Lo studio (finanziato dalla Fondazione Cariplo che lo presenterà a giorni) ha esaminato le sequenze di genoma di 350 pazienti. Il confronto del profilo genetico permette di individuare i ceppi virali e ricostruire la loro relazione: se sono correlati, se derivano da un unico progenitore, quali rapporti hanno con i ceppi degli altri Paesi. Un modo per tracciare le differenze è misurare la cosiddetta «distanza genetica», cioè com’è cambiato il virus rispetto a quello originario. Più generazioni sono passate, maggiore è il numero di variazioni, un po’ come quando si ricostruisce un albero genealogico. Ebbene, mediante l’analisi comparativa si evidenzia che le sequenze genomiche del virus lombardo sono parenti del progenitore cinese, ma c’è una «distanza genetica», intermediata da altri Paesi europei. Presumibilmente dalla Germania, primo grande scalo europeo dei voli in arrivo dalla Cina. Il New Journal of England Medicine riporta che a metà gennaio una manager proveniente da Shanghai ha avuto due meeting con 4 persone; tutte risultate positive a fine gennaio, inclusa la manager, che si era curata la febbre con antipiretici. Secondo la ricostruzione delle due équipe lombarde, la tappa europea ha «figliato» e i ceppi arrivati in Italia con caratteristiche proprie sono più d’uno. In Lombardia sono arrivati il ceppo A e il ceppo B, che a sua volta ne ha generati altri due. In altre parole: al 20 febbraio non c’era un incendio appiccato da un singolo piromane, ma i piromani erano ben quattro, e al lavoro già da un mese. Uno di loro, il ceppo A, era più incendiario degli altri. Questa è la prova che in Lombardia ci sono stati due focolai di matrice diversa (A e B). Ma il punto più delicato dello studio è quello di «misurare» la differenza fra questi ceppi, ed è possibile solo fermando il tempo a ridosso dell’intervento umano, arrivato con la chiusura. Il primo focolaio è quello dei 10 Comuni intorno a Codogno, Casalpusterlengo e Castiglione d’Adda, con 59 casi il 25 febbraio (pari allo 0,15% della popolazione). Il secondo è quello della Val Seriana, che alla stessa data conta 137 casi. Da lì in poi i numeri cambiano perché il Lodigiano diventa «Zona rossa», mentre la Valle Seriana chiuderà insieme alla Lombardia solo l’8 marzo. Ricostruendo il numero di persone che avevano manifestato sintomi compatibili con il Covid-19 a partire dal 31 gennaio, sembra chiaro che il ceppo che poi ha travolto la Bergamasca (quello A) sia più veloce nella diffusione. I risultati sono ancora in fase di validazione, ma i primi riscontri fanno pensare che nella provincia di Bergamo un contagiato ne infettava 3,5. Mentre il ceppo di Lodi (con i suoi due figli) è un po’ più lento: 1 ne infettava 2. I dati spiegano la differenza fra le due zone, aggravata dall’irresponsabile decisione di escludere dalla «Zona rossa» la Val Seriana, con le conseguenze devastanti che ne sono seguite. L’ultimo quesito riguarda il perché i virus si sono concentrati proprio in quelle aree della Lombardia. Qui la scienza non ha risposte, ma fa solo ipotesi, sulla base di caratteristiche comuni che portano verso la logistica e i trasporti."
16,https://www.corriere.it/dataroom-milena-gabanelli/tasse-evasione-ecco-come-sei-paesi-europei-sottraggono-all-italia-65-miliardi-euro/84ad216c-baf3-11ea-9e85-8f24b6c04102-va.shtml,"Tasse, ecco come sei Paesi europei sottraggono all’Italia 6,5 miliardi di euro",di Domenico Affinito e Milena Gabanelli,30 giugno 2020 | 23:04,"17/10/2020, 00:54:51","Sono tre i meccanismi per pagare meno tasse. Olanda, Cipro, Malta, Lussemburgo, Belgio e Irlanda garantiscono diversi vantaggi alle società che vi hanno sede. Alle multinazionali è permesso definire trattamenti fiscali ad hoc attraverso i tax ruling come quelli, finiti sotto indagine da parte della Commissione Europea, di Starbucks in Olanda, Fca e Amazon in Lussemburgo e Apple in Irlanda. Sono garantiti anche forti deduzioni e detrazioni che riducono la base imponibile e le tasse. Secondo lo studio «Corporate Tax Haven Index 2019» del Tax Justice Network, le aliquote che ogni Paese dichiara in alcuni casi sono molto diverse da quelle realmente applicate. L’Italia, ad esempio, ha un’aliquota del 28% che scende, al massimo dello sconto, al 26,9%. Questo è quello che succede nella stragrande maggioranza dei Paesi dell’Ue. Ma non in Belgio (dove l’aliquota formale passa dal 30% al 3%), a Cipro (dal 13% allo 0%), in Irlanda (dal 13% allo 0%), in Lussemburgo (dal 26% allo 0,3%), a Malta (dal 35% al 5%) e in Olanda (dal 25% al 2,44%). I profitti spostati all’estero in tutto il mondo arrivano a 544 miliardi di euro: il 36,23% dei 1.500 miliardi di euro realizzati dalle multinazionali attraverso le controllate estere. Lo dice il paper scientifico «The missing profits of Nations» (I profitti perduti delle nazioni), pubblicato dal National bureau of economic research degli Stati Uniti, considerato il più autorevole centro di ricerca economica mondiale e firmato dallo studioso francese Gabriel Zucman, professore a Berkeley, insieme a Ludvig Wier e Thomas Torslov dell’università di Copenhagen. Di questi 257, il 47,24%, approdano in Lussemburgo, Irlanda, Olanda, Belgio, Cipro e Malta. La percentuale sale, poi, al 52,29% se si considerano solo le aziende che operano nei paesi aderenti all’Ocse, l’Organizzazione per la cooperazione e lo sviluppo economico: 207 miliardi su 395,85 di utili. La percentuale sale ancora se si considerano solo i Paesi europei: «Ogni cento euro di profitti spostati fuori da un singolo paese europeo — spiegano gli economisti — ottanta finiscono nei paradisi fiscali della stessa Ue». L’Olanda è tra le più agguerrite sia sul fronte dell’aggressività fiscale, sia su quello del no alla solidarietà nell’emergenza Covid. Un no verso quei Paesi le cui aziende fanno arricchire gli olandesi. La Fort Knox olandese è a Prins Bernhardplein 200, quattro chilometri dal centro di Amsterdam, dove lavorano i professionisti che gestiscono la società che cura gli interessi delle aziende domiciliatarie . Qui ha sede Intertrust, che si occupa degli affari di oltre 2.812 aziende europee e mondiali: assistenza legale, contabilità, amministrazione, transazioni finanziarie, proprietà intellettuale e tesoreria. Poco lontano ci sono le sedi di colossi come eBay (con due filiali), Uber (con ben 16 società), Google, Nike, Ikea, Starbucks. Nel 2019 l’Italia avrebbe perso, secondo Zucman, quasi 24 miliardi di dollari di profitti (il 19% dei ricavi dalla tassazione delle multinazionali), 21 dei quali sarebbero andati a paesi Ue. In Belgio sono finiti 2 miliardi, 8 a Cipro, 5 in Irlanda, 9,6 in Lussemburgo, 0,7 a Malta e 3,4 in Olanda. Altri 3 sono finiti in paradisi fiscali extraeuropei, di cui 2,2 in Svizzera. Tutto questo si traduce in 6,6 miliardi di dollari di tasse in meno: quasi il 10% di quello che ci sono costati nel 2019 gli interessi sul debito pubblico. Ma siamo in buona compagnia: i profitti societari drenati all’estero ammontano a 48,4 per la Germania e 28,2 per la Francia, per un mancato gettito fiscale che vale 14,3 per Berlino e 9,44 miliardi per Parigi. Buona parte dei 6,5 miliardi di euro in tasse sottratti alle casse italiane tornano in tasche italiane: diversi protagonisti di questa pratica scorretta, infatti, arrivano da casa nostra. Solo nell’ultimo ciclo istituzionale, poi, sono state finalizzate 26 proposte legislative per migliorare la lotta ai reati finanziari e alla pianificazione fiscale. Ma quelle dell’Europa sono armi spuntate perché, in materia fiscale, ogni Stato è sovrano. La soluzione più corretta sarebbe quella di una tassazione comune sul reddito consolidato dentro l’Unione Europea, la più semplice — spinta da Francia, Germania e Italia — sarebbe quella di una tassazione minima in sotto la quale non si possa andare. Ma per fare questo ci vuole l’unanimità dei voti. La Commissione ha avviato un dibattito nel gennaio 2019 per arrivare a un voto di maggioranza qualificata, almeno in alcuni settori della politica fiscale. Ma la road map, sempre che sia rispettata, si concluderà nel 2025."
17,https://www.corriere.it/dataroom-milena-gabanelli/derivati-cassazione-sentenza-nulli-enti-locali-strozzato-non-si-potevano-fare/ff2e9ede-b940-11ea-833a-4aa0b84c60da-va.shtml,I derivati che hanno strozzato gli enti locali? Non si potevano fare,di Milena Gabanelli e Fabrizio Massaro,28 giugno 2020 | 23:01,"17/10/2020, 00:55:12","Anche l’amministrazione centrale, cioè lo Stato, ha stipulato contratti per oltre 150 miliardi a copertura del rischio di rialzo dei tassi sui titoli che finanziano il debito pubblico; operazioni rinegoziate nel corso degli anni, ma molte volte sempre con la formula della scommessa con anticipo di denaro. L’operazione più semplice funziona così: l’assicurazione mi garantisce che se i tassi vanno oltre il 3% io pagherò sempre il 3%, anche se si abbasseranno, come poi è avvenuto. Eurostat ha calcolato che, dal 2011, abbiamo pagato alle banche 37,5 miliardi di interessi, che sono andati ad aumentare il debito pubblico. Colpo di scena: ora buona parte di quei contratti potrebbero essere nulli, ha sancito l’autorità giurisdizionale più alta in Italia. Dopo anni di scontri nei tribunali — e varie leggi emanate per cercare di chiudere questa voragine nei conti degli Enti — la Corte di Cassazione a Sezioni Unite a maggio ha fissato principi che adesso potrebbero valere in tutti i contenziosi contro le banche. La sentenza riguarda il comune di Cattolica e la Bnl, per un derivato sottoscritto del 2003. Dopo uno scontro andato avanti per anni i giudici supremi hanno stabilito che quei contratti sono da azzerare e che non dovevano essere sottoscritti, per sei motivi. Ma era poi davvero impossibile conoscere i rischi di un derivato? La Cassazione dice di no, perché potevano essere stimati con gli «scenari di probabilità». Secondo quanto spiegato in un’audizione alla Camera dei deputati nel 2015 dall’allora direttore del debito pubblico, Maria Cannata, quando nel 2011 si discusse di inserire gli «scenari probabilistici» nel regolamento sui derivati consentiti agli enti locali, la reazione fu negativa da parte dell’Abi. Eppure la Banca d’Italia il 14 aprile dello stesso anno scrisse al Tesoro che era opportuno adottare questi scenari in quanto «indispensabile strumento decisionale per l’ente». Da quando il governo li ha vietati, i derivati sono man mano diminuiti per fine naturale o estinzione anticipata — spesso per decisione delle banche contraenti e a caro prezzo per le casse dello Stato — come quando nel 2012 Morgan Stanley chiuse un derivato con lo Stato e impose al Tesoro il pagamento di 3,5 miliardi di euro. Si pagò sull’unghia e non ci fu nemmeno un tentativo di trattativa. Intanto per quelli ancora in essere le cause continuano. Appena la scorsa settimana la banca giapponese Nomura ha citato a Londra la Regione Sicilia, ennesima puntata di un braccio di ferro legale ormai decennale. I legali delle banche stanno ora studiando in profondità la sentenza della Cassazione, perché se il principio si affermerà nei tribunali di merito, sono a rischio migliaia di contratti. E miliardi di euro di interessi indebitamente incassati dai grandi specialisti in derivati: Morgan Stanley, Deutsche Bank, Nomura, Goldman Sachs, Jp Morgan, Ubs, Bofa-Merrill Lynch."
18,https://www.corriere.it/dataroom-milena-gabanelli/sanita-covid-allunga-liste-d-attesa-ecco-esami-visite-che-rischiano-saltare/1d5de8ea-b574-11ea-b746-d1aa0702042a-va.shtml,"Sanità, il Covid allunga le liste d’attesa: ecco gli esami e le visite che rischiano di saltare",di Milena Gabanelli e Simona Ravizza,23 giugno 2020 | 22:07,"17/10/2020, 00:55:39","Il Crems fa una proiezione nazionale dopo avere visto come saranno cadenziati gli appuntamenti nei prossimi mesi in tre ospedali modello di Milano e provincia. I risultati sono stati poi incrociati per un’ulteriore verifica con quanto sta accadendo in 40 ospedali a livello italiano monitorati in un network del ministero della Salute. Lo scenario che viene a configurarsi è pressoché identico. In un anno in Italia le visite cardiologiche sono 17,8 milioni, la previsione è che si riducano a 8,2 (-54%); le dermatologiche 6,4, ma possono scendere a 3,2 (-50%); le gastroenterologiche da 3,2 a 2 (-39%); le oculistiche da 10,7 a 8,3 (-23%); le ortopediche da 7,1 a 4,7 (-32%). La lista è lunga. Viene garantita, invece, pressoché al 100% l’attività oncologica. Per modo di dire, perché se continui a rimandare la gastroscopia o la mammografia, che potrebbero avere un esito oncologico, crescono i costi umani e sanitari. Per quel che riguarda i laboratori di analisi: i prelievi di sangue sono 90,8 milioni in un anno e possono scendere a 46 milioni (-49%). Gli esami diagnostici (Rx, Tac, Rm, scintigrafia, ecografia, EcG, gastroscopia, colonscopia, artroscopia, audiometria, ecc.) sono quasi 56 milioni: il crollo previsto è a 35 milioni (-37%). Tutto ciò vuol dire che, se facciamo una proiezione di qui a dicembre, rischiano di saltare complessivamente quasi 51 milioni di prestazioni sanitarie (10 milioni di esami diagnostici, 24 milioni di analisi di laboratorio, 16,9 milioni di visite specialistiche), ossia una su 4. Come ormai sappiamo, il sistema sanitario nazionale deve garantire una prestazione in 72 ore se urgente, entro 10 giorni se c’è il codice «breve», entro 30 giorni per una visita, 60 per un esame se è differibile ed entro 180 se è programmata. In realtà, secondo i dati di Altroconsumo, i tempi medi di attesa erano già prima più lunghi: 66 giorni per una visita dermatologica, 60 per gastroenterolgia, 57 cardiologia, 49 urologia. I calcoli del Crems ci dicono che, sempre in assenza di provvedimenti mirati, la durata della lista di attesa d’ora in avanti sarà dai 3 ai 4,1 mesi. Di fatto, dunque, il tempo necessario per ottenere una prestazione è destinato a raddoppiare. Per gli esami radiologici, sempre usando i dati di Altroconsumo, si registrava un tempo medio di attesa di 42 giorni. Nei prossimi mesi oggi diventerà tra i 3,3 e 4,7 mesi. Di fatto, si triplica. Ci sarà certamente un’impennata di pazienti che si rivolgeranno all’attività privata, ma non basterà dissanguarsi per ottenere prestazioni in tempi rapidi. I luoghi sono sempre gli stessi e le nuove regole di sicurezza non cambiano andando a pagamento. Cambiamenti importanti ci saranno anche per i ricoveri: il primo giorno di ammissione e l’ultimo va eseguito il monitoraggio anti Covid 19, e questo è destinato ad allungare i tempi di degenza. I letti nei reparti devono essere distanziati, dunque il loro numero diminuirà. In più continueranno a essere presenti i posti-letto per pazienti con il virus. La conseguenza, tradotta in numeri dal Crems, è una riduzione di 641 mila ricoveri su 6,2 milioni l’anno (513 mila fino a dicembre). L’ impatto sulla salute si scoprirà nel tempo, mentre quello sulle casse degli ospedali è già calcolabile: meno 7,2 miliardi che equivale a una contrazione del budget del 16%. In compenso dovranno sostenere costi maggiori: quelli dei tamponi, dei dispositivi di protezione per il personale e i pazienti, quello dello smaltimento dei rifiuti speciali, quelli dovuti alla crescita del consumo di ossigeno, le spese per le sanificazioni e per l’aumento dei lavaggi di lenzuola e camici. A ciò va sommata la voce di mancata produzione per ricoveri causata dalla comparsa di una patologia prima inesistente. Lasciando le cose come stanno si prevedono ricadute catastrofiche. Un problema che riguarda tutti gli ospedali d’Europa, ma in particolare d’Italia, dove la sanità pubblica è di fatto equiparata alla sanità privata accreditata. La differenza però è nota: la seconda sceglie le prestazioni più remunerative, mentre il pubblico si accolla tutto il resto, anche la zavorra dell’eccesso burocratico. Occorre allungare gli orari delle prestazioni, quindi assumere subito personale sanitario; fare investimenti mirati in telemedicina (se ne parla da anni, ma non si è mai fatto granché); potenziare la rete di assistenza sul territorio, dove il medico ti visita sul serio, evitando le prestazioni inutili, che allungano le liste d’attesa a danno di chi ne ha realmente bisogno."
19,https://www.corriere.it/dataroom-milena-gabanelli/auto-elettrica-non-decolla-ecco-perche/4b1834ba-b3e0-11ea-af5b-39ef34d55a35-va.shtml,L’auto elettrica non decolla. Ecco perché,di Milena Gabanelli e Fabio Savelli,21 giugno 2020 | 22:31,"17/10/2020, 00:56:02","I produttori, intanto, sono obbligati a incrementare la produzione di elettrico per rispettare il limite di emissioni imposto dalle norme europee (95 grammi a km) ed evitare pesantissime sanzioni. Per metà delle case produttrici in Europa, prima del lockdown, si prospettavano sanzioni di circa 400 milioni di euro per il 2020 e di 3,3 miliardi nel 2021. Sta di fatto che su 80 milioni di auto che ogni anni vengono vendute nel mondo, solo 2,1 milioni sono elettriche e la metà circola in Cina. Dunque per abbassare il prezzo bisogna venderne tante. Il problema è che per farle camminare ci vuole la batteria e occorre fare i conti con il Paese che sta a monte della filiera delle materie prime necessarie a produrla: cobalto, nichel, litio. La Cina ha in concessione quasi il 90% dei giacimenti mondiali e controlla anche il know how del processo industriale. Pechino ha colonizzato il Congo, che è il più grande produttore di cobalto al mondo, e strappato contratti decennali di sfruttamento anche in Sud America. Si è portata avanti con l’elettrico perché non avendo grandi produttori di automobili, e dovendo ridurre l’inquinamento nelle grandi megalopoli cresciute a dismisura per effetto delle transizioni demografiche dalle campagne, ha puntato da subito sullo sviluppo dell’elettrico. Inoltre la Cina da anni investe sulle batterie per la domanda di prodotti di elettronica di largo consumo – smartphone, tablet, pc – di cui è diventata la fabbrica del mondo. La Foxconn, con sede a Shenzhen e 330.000 dipendenti, è lo storico fornitore di Apple, Amazon, Hp, Microsoft, Sony, BlackBerry. Per recuperare il gap che ci lega mani e piedi alla Cina, la ricerca europea sta europea sta correndo e negli Stati Uniti la Ibm sta sperimentando il modo di estrarre metalli rari dell’acqua di mare. Ma poi per trasformare in elettrico 80 milioni di auto che ogni anno si vendono nel mondo servirebbero 240 gigafactory per costruire le batterie, al costo di due miliardi di euro l’una. Oggi i maxi-stabilimenti sono tre: quello di Tesla in Nevada, il secondo è in Cina, il terzo in Svezia con la Northvolt, appena ricapitalizzata da Volkswagen e Bmw in un’operazione che gli esperti hanno qualificato come la prima mossa europea nella battaglia per il litio. Sarebbe già possibile lanciare sul mercato vetture ad un prezzo più contenuto, ma la domanda schizzerebbe verso l’alto esaurendo in poco tempo lo stock attualmente a disposizione. Così i grandi produttori, pur annunciando maxi-investimenti, mettono sul mercato modelli costosi, proprio perché ampliando l’offerta la Cina finirebbe per avvantaggiarsene in una competizione geopolitica amplificata dai dazi commerciali. La Commissione Ue e i costruttori stanno investendo tanti soldi: dai 3 miliardi del 2017 sono passati ai 60 miliardi del 2019 (la Cina ne investe 17). Dentro ci sono anche finanziamenti alle fabbriche di batterie: in tutta Europa ce ne sono in cantiere 16. Nessuna in Italia. Secondo gli analisti di Transport&Environment la parità di costo con le vetture a benzina e diesel dovrebbe verificarsi quando le piattaforme più usate sulle linee di montaggio degli stabilimenti non saranno più quelle tradizionali, ma quelle apposite. A quel punto i costi scenderanno del 20%. Non è un caso che Fca abbia scelto la francese Psa (che ne ha due in dotazione) per un’integrazione finita ora sotto la lente Antitrust Ue. Sta di fatto che a trainare restano i tedeschi di Volkswagen: 75 modelli entro il 2029. Le prospettive di produzione nel 2021 di veicoli elettrici piazzano la Germania al primo posto con 870 mila unità, a seguire la Francia con 295 mila veicoli. Ma si tratta di stime stravolte dalla pandemia. A fine gennaio in tutta Europa le vendite di auto elettriche erano in aumento dell’80%, crollate al 6,4% nei mesi di marzo, aprile e maggio. Gli enormi sforzi in ricerca sono incompatibili con la contrazione dei profitti e la crisi di liquidità delle imprese innescata dal covid, che ha azzerato i flussi di cassa lasciando milioni di auto invendute (non certo elettriche) nei parcheggi dei concessionari. Un crollo della domanda di 20 milioni di vetture. È la prima domanda che si pone chi vuole acquistare un’auto elettrica, e in Italia le colonnine pubbliche installate sono circa 8.500 a fronte di 11 mila veicoli in circolazione. Sono distribuite nelle strade, piazze, parcheggi, e più della metà nelle regioni del Nord. Poche nelle strade extraurbane e autostrade. Ci vogliono 12 ore per una ricarica completa e il luogo più comodo è a casa. È previsto l’ecobonus del 110% per installare i punti di ricarica nelle parti comuni condominiali. Ma il 95% degli stabili non ha una rete elettrica in grado di reggere un pesante assorbimento di potenza, e in più ci sono una serie procedure burocratiche da dover espletare, compresa la comunicazione al Catasto. Sulle costruzioni nuove, tramite un opportuno sistema di incentivi, è possibile spingere le imprese edili ad investire sull’ultimo miglio, ma la complessità dell’operazione sta tutta nella riqualificazione dei vecchi condomini che coinvolge anche la formazione degli amministratori. Infine c’è il tema dello smaltimento: 97 mila tonnellate di batterie nel 2018. La durata di una batteria è in media 8-10 anni, ma dopo ha ancora una capacità residua che può essere riutilizzata per applicazioni di immagazzinamento. Ad essere cruciale però è il riciclo, perché consente di recuperare i materiali rari fino al 90% e, quindi, di non dipendere completamente dal monopolio cinese. Oggi l’Europa le manda proprio in Cina, leader indiscusso, anche qui, per il quadro normativo che ha creato. Intanto in Norvegia è appena partita la prima la joint venture Hydro Volt per la realizzazione di una fabbrica per il riciclo."
20,https://www.corriere.it/dataroom-milena-gabanelli/usa-2020-perche-trump-contrario-voto-corrispondenza/2886d160-afce-11ea-a957-8b82646448cc-va.shtml,"Elezioni Usa, perché Trump è contrario al voto per corrispondenza?",di Milena Gabanelli e Andrea Marinelli,16 giugno 2020 | 22:13,"17/10/2020, 00:56:24","«Non si eleggerebbe più un candidato repubblicano in questo Paese», ha sintetizzato nelle scorse settimane a Fox News il presidente Donald Trump, che ritiene il voto per corrispondenza «fraudolento e pericoloso» e che, a fine maggio, ha minacciato di bloccare l’accesso a fondi federali per gli stati del Michigan e del Nevada che stavano iniziando a programmarlo. «Migliaia di persone potrebbero mettersi in salotto a riempire schede», aveva affermato ad aprile. Il presidente conduce la sua battaglia via Twitter, con il social network che alla fine di maggio è stato costretto ad aggiungere per la prima volta un fact-checking ai suoi tweet: la reazione di Trump è arrivata con un ordine esecutivo, che ha reso tutti i social network responsabili di ciò che pubblicano. There is NO WAY (ZERO!) that Mail-In Ballots will be anything less than substantially fraudulent. Mail boxes will be robbed, ballots will be forged & even illegally printed out & fraudulently signed. The Governor of California is sending Ballots to millions of people, anyone..... Sempre più stati — di entrambi gli schieramenti — si stanno muovendo dunque per estendere il voto via posta, che anche Michelle Obama sta promuovendo attraverso la no-profit When We All Vote. Uno studio del Brennan Center for Justice mostra che in 34 stati americani e nella capitale Washington D.C. è già permesso votare via posta senza bisogno di una motivazione, e in cinque dell’Ovest è addirittura il metodo principale. In 11 degli altri 16 stati — che lo permettevano solo per motivi particolari, per lo più di salute — le restrizioni sono state allentate in primavera per le primarie e, in alcuni casi, per le presidenziali. Il rischio è che si ripeta quanto avvenuto la settimana scorsa in Georgia o ad aprile in Wisconsin. Nel primo caso — in uno Stato conservatore che ha una lunga tradizione di soppressione del diritto di voto — si sono avute lunghe code, problemi con i costosi macchinari acquistati e ritardi dovuta all’assenza di materiale elettorale e alla chiusura di parecchi seggi, in particolare nei quartieri a maggioranza afroamericana che tendono a votare democratico. Nonostante questo, i voti per corrispondenza sono passati da una media di 40 mila fino a sfiorare il milione. Questa storia non riguarda soltanto una semplice elezione locale: in Wisconsin, quattro anni fa, Trump sferrò il colpo del k.o. a Hillary Clinton, vincendo per pochi voti: 22.748 voti su quasi 2,8 milioni di elettori. Al di là della pandemia, però, quella sul diritto di voto è una battaglia che va avanti da decenni, e non si limita al voto via posta. Negli Stati Uniti l’affluenza alle urne è piuttosto bassa — negli ultimi 40 anni il record è stato stabilito nel 2008, con il 58,2% degli aventi diritto — anche perché i cittadini per votare devono iscriversi in anticipo alle liste elettorali, con modalità che variano in ogni Stato e che, soprattutto in quelli conservatori del Sud, tendono a rendere la vita più complicata agli elettori delle classi più povere e delle minoranze, che tendono a votare democratico. Un’alternativa sarebbe il voto online, provato la settimana scorsa dagli elettori del Delaware e della West Virginia che si sono espressi su telefoni e computer. Uno studio condotto da ricercatori dell’Università del Michigan e del Massachusetts Institute of Technology di Boston ha mostrato però che OmniBallot, la piattaforma utilizzata, può essere manomessa senza che né gli elettori, né l’ufficio elettorale e nemmeno l’azienda fornitrice se ne accorgano. Secondo gli esperti di cyber sicurezza, trasferire le elezioni su Internet sarebbe un rischio enorme che gli Stati Uniti non sono preparati ad affrontare, molto più alto di quello posto dal voto per corrispondenza: metterebbe in pericolo la privacy degli elettori, lo scrutinio segreto e l’affidabilità del risultato, che potrebbe essere influenzato da hacker. Gli Stati Uniti, inoltre, non hanno un sistema d’identificazione digitale e centralizzato come quello dell’Estonia, che dal 2005 tiene ogni elezione online.  Il vero problema quest’anno è un altro, e riguarderà la grande quantità di schede che arriverà per corrispondenza. Nel 2018 ne furono annullate 430 mila per ritardi postali, e il rischio è di mandare in tilt un sistema già in crisi da tempo e a cui Trump sta facendo la guerra. Ad aprile il Congresso aveva stanziato un pacchetto di aiuti da 13 miliardi di dollari per lo United States Postal Service, ma il presidente — mentre sta distribuendo soldi a tutti gli americani — li ha bloccati, chiedendo che le poste alzino le tariffe, in particolare nei confronti di Amazon. La richiesta è stata accettata, anche perché nel frattempo a capo delle Poste è arrivato Louis DeJoy, uno stretto alleato di Trump. L’uomo giusto per guardare le spalle al presidente nella guerra sul voto per corrispondenza."
21,https://www.corriere.it/dataroom-milena-gabanelli/antibiotici-ecco-perche-non-ci-curano-piu-quali-rischi-corriamo/c7587ae0-ae4e-11ea-a6ad-39f8417949e6-va.shtml,"Antibiotici, ecco perché non ci curano più: 10.000 morti l’anno",di Milena Gabanelli e Simona Ravizza,14 giugno 2020 | 22:25,"17/10/2020, 00:56:48","È quella che tecnicamente viene definita antibiotico-resistenza. Le cause principali sono tre: 1) ne assumiamo troppi, anche autoprescritti e in modo non appropriato; 2) vengono somministrati in quantità eccessiva negli ospedali a causa di una alta diffusione delle infezioni; 3) l’utilizzo su larga scala negli allevamenti intensivi, i cui residui entrano nella catena alimentare. Il consumo di antibiotici in Italia è di 21,4 dosi al giorno per 1000 abitanti, superiore alla media europea di 20,1. Per quel che riguarda gli ospedali, dal rapporto Esvac emerge che il consumo per uso sistemico (2,4 dosi giornaliere per 1000 abitanti) è tra i più alti di tutti gli Stati membri e più del doppio del consumo medio Ue (1 dose giornaliera). L’8% dei pazienti contraggono un’infezione durante il ricovero, cioè 500 mila ogni anno. Le infezioni più comuni: respiratorie 24%, batteriemie 18%, urinarie 18%, da ferita chirurgica 14%. Peggio di noi c’è solo l’Islanda. Le cause sono dovute a una scarsa formazione del personale e al non adeguato rispetto dei protocolli d’igiene. Se per comodità il paziente viene cateterizzato due giorni invece delle poche ore necessarie, è certo che svilupperà una infezione, che a sua volta, sempre per comodità, sarà curata con un potente antibiotico a largo spettro. Negli ospedali ci si contagia spesso anche con i batteri portati da altri pazienti e che vengono diffusi da medici e infermieri passando di fretta da una stanza all’altra senza lavarsi le mani o cambiare i guanti. Il livello di igiene è misurabile attraverso il consumo di disinfettante: in Italia la media è di 15 ml per paziente al giorno, mediana 9 ml per paziente al giorno, al di sotto del minimo raccomandato dall’Organizzazione mondiale della sanità (20) ml per paziente al giorno. Risultato: infezioni ospedaliere da germi multiresistenti in Europa ogni anno: 670.000 malati con 33 mila decessi; in Italia: 200.000 malati con 10 mila morti. Contribuisce allo sviluppo di batteri resistenti anche tutto quello che, a nostra insaputa, entra nella catena alimentare attraverso l’utilizzo massiccio di antibiotici negli allevamenti intensivi. Per avere un’idea: l’Italia acquista ogni anno circa 1500 tonnellate di principio attivo antimicrobico, 500 sono per uso umano, e 1.067 per uso zootecnico, di cui il 60% è destinato agli allevamenti dei suini. Negli ultimi due anni la situazione è migliorata nel pollame perché gli allevatori sono passati alla vaccinazione preventiva, ma quando la crescita del pollo non è considerata sufficiente si procede sempre a suon di antibiotici. Per tracciare i farmaci usati per ogni singolo animale (bovini, suini, ovini, polli, tacchini, conigli) da aprile 2019 è obbligatoria la ricetta elettronica. Una strada corretta per ridurne l’uso, ma dopo un anno dall’entrata in vigore del decreto a che punto siamo? Il ministero della Salute i dati non ce li ha forniti. I veterinari di diverse regioni dicono che troppi allevatori sfuggono ai controlli perché c’è ancora un mercato nero, ma soprattutto acquistano online. L’attività dei Nas negli ultimi 2 anni, su 8.000 verifiche, ha riscontrato 2.500 attività illecite e il sequestro di 24.341 confezioni non regolari di antibiotici, vaccini, cortisonici. Il problema è che negli animali, come nell’uomo, quando vengono somministrati troppi antibiotici si sviluppano batteri resistenti che possono rimanere sulla carne cruda ed essere trasmessi all’uomo, se non si lavano le mani dopo averla toccata per metterla in padella. Residui sono stati trovati nel latte. E alla fine i liquami di tutti gli allevamenti finiscono nell’ambiente, rendendo resistenti i germi del terreno su cui cresce il foraggio di cui poi si nutre l’animale; oltre a contaminare la verdura che finisce nel piatto. Motivo per cui è importante lavarla molto bene. Il contrasto all’antibiotico resistenza nel nostro Paese ha una «priorità altissima» e per questo, nel 2017, è stato attivato un Piano Nazionale (Pncar). Le indicazioni: 1) assunzione di antibiotici dopo prescrizione, dosaggio e tempi corretti; 2) rigidi controlli negli allevamenti sul corretto utilizzo; 3) studio di nuove molecole; 4) screening per batteri multiresistenti ai pazienti critici al momento dell’ammissione in ospedale. Spendendo 1 milione di euro in test diagnostici si stima un risparmio in cure per 1 miliardo di euro. Ebbene, l’applicazione del Piano è partita a fine 2019, ma ed è subito rimasta bloccata per il Covid-19. Converrà riprenderla in fretta, anche perché l’ultimo rapporto dell’OMS parla chiaro: 700.000 morti nel mondo nel 2018. Ma è una stima al ribasso perché calcolata sui dati disponibili di 22 Paesi e prospetta, in assenza di interventi, 10 milioni di morti entro il 2050. Per cambiare passo bisognerà maturare una consapevolezza su quel che alla fine è più conveniente per tutti. Finché sarà consentito l’allevamento intensivo dove gli animali stanno ammassati uno all’altro, continueranno ad ammalarsi e contagiarsi e gli allevatori troveranno sempre il modo di riempirli di antibiotici. Pagandone loro per primi il prezzo, maneggiando ogni giorno molecole di ogni tipo. Nel biologico gli animali vivono in condizioni più naturali (distanziamento fisico), stanno meglio e quindi non hanno bisogno di tanti farmaci. Ma è possibile estendere il modello su larga scala solo se siamo disponibili a mangiare meno carne e a pagarla un po’ di più. Se negli ospedali un infermiere ha in carico troppi letti a cui badare, sarà difficile che riesca anche a seguire sempre i protocolli. Infine per i medici occorre rinunciare a prescrivere un bazooka per comodità, almeno là dove per uccidere un germe basterebbe la fionda."
22,https://www.corriere.it/dataroom-milena-gabanelli/guanti-mascherine-covid-ingolfa-smaltimento-rifiuti-mafie-fanno-affari/3d5dd382-aa82-11ea-96b1-0359b9449147-va.shtml,Rifiuti: con il Covid 300 mila tonnellate in più. A Milano la ‘ndrangheta è già al «lavoro»,di Milena Gabanelli e Simona Ravizza,10 giugno 2020 | 00:25,"17/10/2020, 00:57:09","Tutto questo va a sommarsi al totale di produzione di rifiuti urbani che sono di 30,1 milioni di tonnellate, di cui 12,6 indifferenziata. Dove vanno a finire? La metà in discarica, cioè 6 milioni di tonnellate, il resto viene in gran parte bruciato nei termovalorizzatori, ma siccome non ci bastano, e alcuni sono obsoleti, va a finire che un po’ li mandiamo anche all’estero e un po’ vengono smaltiti in modo illegale. I rifiuti legati al Covid-19 non sono di quantità tale da rappresentare un problema di per sé, ma vanno a incidere su un ciclo di smaltimento già in difficoltà da anni e su cui pesa l’ombra dei capannoni che vanno dolosamente a fuoco: 690 in tre anni. L’ultimo grande rogo è del 27 agosto 2019, proprio a Codogno. L’anno prima a Milano sono bruciate 5 mila tonnellate di plastiche e le emissioni di diossina, fino a 1000 volte sopra i limiti, sono state respirate dai cittadini. Siccome l’Italia non è autosufficiente, nelle discariche si sono ammassate 16 mila tonnellate di rifiuti che nei due mesi di chiusura non è stato possibile portare fuori dal Paese. Sono 465 mila le tonnellate di immondizia che ogni anno portiamo all’estero, principalmente verso Austria, Portogallo, Slovenia, Spagna, Bulgaria, Tunisia, Cipro, Slovacchia e Germania. Il lockdown ha bloccato anche la filiera del riciclo, dalle cartiere ai pannellifici che recuperano il legno, alle fonderie per i rottami metallici. Ciò ha comportato la necessità di aumentare fino al 50% per il tempo dell’emergenza (in realtà il periodo è indefinito) la capacità di stoccaggio degli impianti dove viene raccolto il materiale da riciclare in attesa di raggiungere i luoghi in cui viene lavorato. Ma ora si prospetta una questione ancora più grave: il crollo del prezzo del petrolio ha comportato un calo dei prezzi delle materie prime e, quindi, diventa meno conveniente riciclare. Se produrre plastica o carta vergine è più vantaggioso, come si fa a dare una seconda vita a oltre 10 milioni di tonnellate di rifiuti urbani prodotti dalla differenziata ogni anno? Occorrerebbe un intervento legislativo per fissare l’obbligo di livelli minimi di utilizzo di materiale riciclato dov’è possibile. Per esempio i sacchetti per i rifiuti, per i quali oggi non è previsto nessun quantitativo minimo sul tipo di plastica con cui possono essere prodotti; oppure consentire l’incremento dell’utilizzo di plastica riciclata per le bottiglie d’acqua (oggi il limite è del 50%). Anche le agevolazioni fiscali potrebbero incentivare i produttori ad utilizzare quote crescenti di materiale riciclato. Proprio per favorire il riciclo delle plastiche miste e ridurre l’impatto ambientale degli imballaggi, la legge di Bilancio 2019 prevede la concessione di un credito d’imposta del 36% per le spese documentate di prodotti realizzati con materiali provenienti dalla raccolta differenziata degli imballaggi in plastica, biodegradabili e compostabili. Peccato che l’importo massimo annuale per ciascun beneficiario sia fissato a 20 mila euro e che il limite massimo complessivo sia stato quantificato di un milione di euro annui per il 2020 e 2021. Come confermato anche dall’arresto degli ultimi giorni del re delle discariche siciliane Nino Leonardi, il traffico illecito dei rifiuti non si ferma mai. Il rischio è che l’emergenza Covid-19 faccia deflagrare una situazione già compromessa. La questione è stata di recente esaminata dalla commissione Ecomafie del Parlamento alla quale il procuratore aggiunto di Milano, Alessandra Dolci, sottolinea il «particolare interesse delle organizzazioni criminali, principalmente la ‘ndrangheta, nel settore del traffico di rifiuti anche di rifiuti Covid». «C’è una progettualità in divenire che stiamo già indagando» dice il magistrato."
23,https://www.corriere.it/dataroom-milena-gabanelli/globalizzazione-effetti-coronavirus-ricchezza-pochi-covid-19-tutti/31f30e90-a8de-11ea-a00a-5e3865307963-va.shtml,Gli effetti della globalizzazione: ricchezza per pochi e Covid-19 per tutti,di Milena Gabanelli e Luigi Offeddu,7 giugno 2020 | 23:09,"17/10/2020, 00:57:33","Con il traffico aereo bloccato ovunque, per oltre 2 mesi da Pechino non arriva più la componentistica nemmeno per le attività strategiche. Per le compagnie aeree è il tracollo. Nel 2019 l’incremento del traffico era stato del 75% rispetto al 2008, anno della grande crisi economica, e la Iata prevedeva per l’intero 2020 una media di 107 mila voli al giorno con 4,3 miliardi di passeggeri. La Lufthansa, compagnia tedesca che ha tradizionali e intensi contatti con l’Asia, cancella fra marzo e aprile 23 mila voli a lungo e medio raggio, mette in cassa integrazione due terzi dei dipendenti, e annuncia che smantellerà 42 aerei. Solo da giugno la compagnia tedesca, che ora sta trattando l’ingresso dello Stato nel capitale, riprenderà forse con 160 voli al giorno. Aiuti di Stato per 7 miliardi ad Air France. Negli Usa, le compagnie aeree chiedono aiuti per 50 miliardi di dollari. Nessuno immaginava una paralisi totale dei trasporti nel giro di due settimane, e quando si fermano le auto e tutti i voli civili, i depositi di stoccaggio del petrolio diventano pericolosamente pieni. Per dare un’idea: un jumbo consuma in media 63 mila litri di kerosene per coprire i 6 mila chilometri di volo Milano-New York. Il mercato del petrolio opera con il sistema del «future», un contratto con il quale le parti si obbligano a scambiarsi ad una certa scadenza un certo quantitativo, ad un prezzo stabilito. Ma quando la domanda cala improvvisamente e la produzione rimane la stessa, sei disposto a pagare pur di liberarti del carico. Per la prima volta nella storia il petrolio, il 21 aprile, i produttori americani per far spazio nei depositi, hanno pagato gli acquirenti 37 dollari per ogni barile di West Texas Intermediate, considerato il punto di riferimento per tutto il greggio Usa. Oggi quello stesso barile, che a febbraio valeva 54 dollari, viene venduto a 37,2 dollari. Il calo trascina in basso i prezzi delle materie prime, ma ovunque crollano i consumi, la produzione e la domanda di ogni bene, che non sia sanitario o alimentare. Si fermano i progetti di ricerca e sviluppo. In marzo-aprile l’export cinese aumenta del 3-5% grazie a 9,2 miliardi di euro incassati esportando prodotti medici. Cresce anche il tessile, riconvertito alle mascherine, ma è un export legato a una contingenza. Il Fondo monetario, che fino a pochi mesi fa prevedeva per il 2020 una crescita media mondiale del +3,3%, ora paventa la peggiore recessione mondiale dal 1930, (-3%), con un indebolimento del pil pro-capite in 170 Paesi (in Italia calo del 9,5%, e nell’Eurozona di circa il 7%). Il virus riporta indietro nel tempo anche, o soprattutto, quelle nazioni in via di sviluppo che, grazie alla globalizzazione, avevano fatto dei progressi. In 30 anni le esportazioni di materie prime dall’Africa verso l’Occidente erano passate da 127 a 539 miliardi di dollari, ed era cresciuto il pil procapite medio, passando in alcuni paesi da 3.300 dollari a 4.700. Oggi l l’Onu prospetta «carestie di proporzioni bibliche entro pochi mesi» e per i paesi a rischio fame i numeri salgono da 135 a 250 milioni di persone. Mentre i numeri delle vittime e contagi nessuno è in grado di contarli per mancanza di strutture sanitarie. Crescono le disuguaglianze. Negli Stati Uniti, percorsi da tumulti razziali e sociali, finora in 26 milioni hanno chiesto il sussidio di disoccupazione. Negli ultimi 30 anni, chi era ricco si è arricchito ancora di più, e chi era povero ha visto peggiorare le proprie condizioni. Nel 1980 all’1% più ricco della popolazione Usa toccava l’11% della ricchezza totale, nel 2014 la quota era arrivata al 20%. Secondo gli ultimi dati Oxfam presentati a Davos, 2.153 miliardari hanno più denaro del 60% della popolazione mondiale. La globalizzazione consente ogni anno alle grandi multinazionali — come le Hi-Tech — di non versare 500 miliardi di dollari agli Stati dove fanno profitti. Secondo una recente indagine del fondo Fair Tax Mark, pubblicato da Fortune, a dicembre 2019, i giganti della Silicon Valley (Amazon, Facebook, Apple, Netflix, Google, Microsoft) hanno versato in tasse, dal 2010 al 2019, là dove fanno i loro profitti 100,2 miliardi di dollari in meno di quanto avrebbero dovuto. Gli esperti del mestiere definiscono questo sistema, «doppio irlandese con sandwich olandese». Prima si dirottano i profitti su una società irlandese, poi attraverso una seconda olandese, su un’altra sussidiaria olandese situata a Bermuda. Cambiano i codici fiscali, e il gioco può diventare un domino. Dopo questa crisi globale, sanitaria e sociale, sarà difficile eludere ancora il tema della redistribuzione della ricchezza, di una maggiore giustizia. E qualcosa si muove: negli ultimi 5 anni in Europa 253 aziende sono tornate a produrre almeno in parte in patria; 39 sono italiane, soprattutto alcuni marchi del lusso. Secondo l’indagine Eurofound, promossa da Commissione e Parlamento Europeo, Italia, Francia e Regno Unito sono state dal 2015 in poi le 3 nazioni Ue con il numero più alto di relocalizzazioni. Si torna a casa per una globale riorganizzazione dell’azienda (61% dei casi), per accorciare i tempi di consegna (55%), per il ritrovato prestigio garantito dal «made in», anche a seguito dell’obbligo a scrivere in etichetta l’origine della materia prima (48%). Nel 2020 della pandemia, questa tendenza potrebbe accelerare, anche perché sta fiorendo una nuova sensibilità, soprattutto nei giovani, che premia chi produce rispettando le regole del fair trade."
24,https://www.corriere.it/dataroom-milena-gabanelli/covid-oltre-meta-societa-mettono-utili-cassa-non-li-spartiscono-ecco-quali/da993934-a514-11ea-8ef6-a417ca68eeb2-va.shtml,Covid: oltre metà delle società mettono gli utili in cassa e non li spartiscono. Ecco quali,di Domenico Affinito,2 giugno 2020 | 23:50,"17/10/2020, 00:57:55","Il 14 gennaio Allianz Global Investors aveva pubblicato uno studio secondo il quale il 2020 sarebbe stato un altro anno record per le aziende europee: «I titoli azionari europei – si leggeva – distribuiranno dividendi per 359 miliardi di euro: +3,6% (12 miliardi in più) rispetto al livello record del 2019». In Italia, invece, i dividendi attesi dai titoli quotati in Piazza Affari erano di 23 miliardi di euro. Nessuno, però, aveva previsto l’esplosione della pandemia Covid che, in quei giorni, serpeggiava già silenziosamente in Europa. Nel settore petrolifero, a livello europeo, tagliano il dividendo la compagnia energetica statale norvegese Equinor (-67%) e la francese Total che, insieme alla Shell, fa parte di quelle 50 società mondiali top (nessuna italiana) che negli ultimi 25 anni hanno sempre pagato i soci. Anche il consorzio aerospaziale europeo Airbus cancella il dividendo per un valore di circa 1,4 miliardi di euro. Scelta obbligata per Lufthansa che, con i voli a terra, ha dovuto rinunciare a premiare i soci nonostante l’utile netto di 1,2 miliardi dello scorso anno. Non solo: cassa integrazione per decine di migliaia di dipendenti, richiesta di aiuti allo Stato e il taglio del 20% delle remunerazioni del board. Nel Regno Unito non lo distribuiscono la catena di pub Wheterspoon, la compagnia media Plc, la catena di grande distribuzione Kingfisher. Uno scenario meno diffuso negli Stati Uniti. Anzi, oltreoceano ha creato scandalo che cinque compagnie abbiano licenziando migliaia di lavoratori e chiuso impianti mentre continuavano a premiare gli azionisti durante la pandemia. Caterpillar, Levi Strauss, Stanley Black & Decker, Steelcase e World Wrestling Entertainment hanno distribuito oltre 700 milioni di dollari ai soci e tagliato migliaia di posti di lavoro che hanno chiesto il sussidio statale. «In Europa tagli e annullamenti – Secondo Alessandro Capeccia, gestore di Azimut – pesano circa il 35%: ad oggi 197 società dello Stoxx600». Stop ai dividendi nelle banche europee, almeno fino al prossimo primo ottobre, come chiesto da diverse autorità di vigilanza. Le prime a muoversi erano state il 24 marzo la tedesca Bafin e quella svedese Finansinspektionen. Il 27 marzo è arrivata la raccomandazione finale dell’organismo di vigilanza della Bce a tutte le banche europee vigilate: «Il capitale conservato può essere utilizzato per sostenere famiglie, Pmi e grandi imprese o per assorbire perdite da esposizioni esistenti» ha scritto la Banca centrale che mirava a trattenere nei fondi delle banche 30 miliardi di capitale aggiuntivo, per arrivare a 450 miliardi di volume di possibile credito a cittadini e imprese. Di questi 5,5-6 riguardano solo i dividendi delle banche italiane. Il richiamo di Francoforte non ha valore legale perché ogni istituto è un’impresa, ma è difficile da eludere. Nel giro di poche ore, infatti, si sono tutti adeguati. Unicredit ha rinviato i dividendi (oltre 1,4 miliardi), ma ha confermato risorse ed erogazioni alle fondazioni azioniste (che valgono circa il 5% del capitale) per le loro opere sociali. Lo ha fatto anche Intesa Sanpaolo che ha sospeso la cedola, tenendo in cassa come riserva tutto l’utile 2019 di 4,2 miliardi. Anche Banco Bpm ha seguito le indicazioni della Bce, come Ubi, Banca Mediolanum, Banca Generali, Mediobanca, Ifis, Fineco, Bper e Banca Popolare di Sondrio. La stessa indicazione di prudenza è arrivata dall’Ivass (Istituto per la Vigilanza sulle Assicurazioni). Molte compagnie si sono adeguate, come Cattolica, altre no, come Generali il cui board ha deliberato di distribuire 1,5 miliardi di euro di utili ai soci in due tranche, una ora e una a fine anno. Unipol, i cui azionisti sono principalmente il mondo delle cooperative, ha congelato solo la cedola della capogruppo, mentre ha confermato quella della controllata UnipolSai. Azimut ha raccolto i dati per Dataroom: su 86 soggetti 35 hanno deciso il taglio o rinvio dei dividendi. «È un campione rappresentativo delle principali società quotate alla borsa italiana e la percentuale, il 41%, è molto elevata, soprattutto se confrontata con gli anni passati e con gli altri mercati europei. Se poi si aggiunge chi lo ha dimezzato si sale a 46 società, ossia il 53%». Hanno sospeso la distribuzione degli utili ai soci le imprese produttive più toccate dal lockdown o quelle che non hanno problemi di cassa, ma che hanno deciso cautela per una totale mancanza di visibilità sul futuro. È il caso della bergamasca Brembo, quella dei freni, un’azienda in salute ma che opera in un settore in crisi e che ha sospeso la cedola. Il titolo ha perso l’11,6% della sua capitalizzazione dopo l’annuncio, ma la Brembo ha tirato dritto: ha acceso nuove linee di credito per allungare la scadenza media dei premi, ha aumentato gli investimenti in ricerca e sviluppo e ridotto i costi. Cancellano il dividendo anche Autogrill e Atlantia. E il colosso siderurgico Tenaris, che ha fabbriche anche nella bergamasca, una delle zone più colpite, dal virus. Nel settore moda Brunello Cucinelli è stato tra i primi a reagire, annullando il dividendo e tenendo in azienda i 49,3 milioni di utili del 2019, così come Tod’s, Moncler e Ferragamo. Stessa prudenza nel comparto dell’editoria: Mondadori, Cir, Rcs e Cairo communications hanno tutte cancellato il dividendo, mettendolo a riserva. E poi ci sono la Marr e la De Longhi: i due cda avevano deliberato il dividendo, ma l’assemblea dei soci l’ha bocciato rinunciando a 53,22 milioni e 80,73. Nel petrolifero a fronte della Saras di Moratti che non distribuirà dividendi ai soci, nonostante i 26,2 milioni di utili del 2019, 7,6 dei quali sarebbero andati a Massimo Moratti, c’è la Erg dei Garrone che darà ai soci 112,7 milioni di utili. In altri casi il dividendo è stato più forte del virus, soprattutto per le società che hanno tra gli azionisti il Tesoro o enti pubblici: Italgas paga 207 milioni; Leonardo 82,2; Poste Italiane 866,4; Snam 780; Saipem 10 milioni di euro; Raiway 63,3; Terna 501,49 milioni. Eni ha cancellato metà del dividendo, ma aveva già distribuito un acconto di 1.562 milioni di euro a fine 2019. Ma la parte del leone la fa Enel che ha registrato un utile di 4.767 milioni di euro e stacca una cedola, tra anticipo e saldo, di 3.334 milioni. Anche alcune aziende municipali hanno deciso di remunerare i soci: a Milano A2A ha distribuito 241 milioni di euro ai soci, a Roma Acea oltre 116 e a Bologna Hera ha distribuito 149 milioni. Ma che lo Stato, nelle aziende che controlla, decidesse di distribuire i dividendi c’era da aspettarselo visto il bisogno di fondi che ha per far ripartire il Paese. Meno comprensibile la decisione di Enav, che con i propri radar controlla i cieli italiani mai così vuoti come in questo periodo, di distribuire ai soci 113,2 milioni di euro su un utile di 118,43. La non quotata Sea, per rimanere nel settore aereo, ha invece annunciato il taglio del pagamento della seconda tranche dei dividendi 2019, per un ammontare di 82 milioni di euro. E poi c’è il caso Agnelli. La famiglia ha deciso di non fare marcia indietro sul megadividendo straordinario dovuto alla prossima fusione con Psa da 5,5 miliardi di euro, di cui 1,6 andrà alla alla holding di famiglia Exor. Eppure con Fca Italy ha chiesto un prestito causa Covid di 6,3 miliardi di euro con garanzia statale dell’80%. Fca Italy spa è una società italiana che ha come unico socio Fca; è, cioè, il ramo italiano di una multinazionale che ha scelto come sede legale i Paesi Bassi, dove il diritto societario è più agevole, e come sede fiscale il Regno Unito, dove il regime fiscale più conveniente. Soprattutto sui profitti: Fca Italy paga in Italia le tasse su produzione e vendite locali, ma i profitti di queste attività vanno a Londra, come pure i dividendi degli azionisti. La casa ex torinese non ha commentato, ha solo diramato una note nella quale spiega «Fca Italy ha avviato una procedura con il Governo italiano per l’ottenimento di una garanzia da Sace per il perfezionamento di una linea di credito destinata esclusivamente al sostegno della filiera dell’automotive in Italia, composta da circa 10.000 piccole e medie imprese. A tale riguardo è stato avviato un dialogo con il primo gruppo bancario italiano, Intesa Sanpaolo», senza spiegare ulteriormente come varrà usato quel prestito. La legge glielo permette: le misure del Decreto Cura Italia e del Decreto Liquidità danno la possibilità a micro, piccole e medie imprese che abbiano sede in Italia e debiti nei confronti di banche e intermediari finanziari di ottenere una concessione di credito per superare i danni del Covid, ma a condizione di non staccare dividendi. E qui sta l’inghippo: Fiat Italy Fca non dà dividendi, i proventi vanno alla casa madre Fca che, di fatto, non è una società italiana e non deve sottostare alle norme italiane. Quindi vengono concessi 6,3 miliardi a una società il cui gruppo ha registrato un utile netto di 2,7 miliardi nel 2019, staccherà dividendi per 5,5 ed è controllato da una finanziaria, la Exor, che ha utili nel 2019 per altri 3 miliardi di euro. Vincoli sull’utilizzo del denaro garantito dallo Stato? Non risultano. Per rimanere in casa Fiat, Fca non distribuirà il proprio dividendo 2020 di 1,1 miliardi, così come farà Cnh (Iveco) che ha cancellato 243 milioni di euro di cedola su 781 di utili. Ripagheranno i soci, invece, Ferrari (210 milioni) ed Exor (100 milioni, 54 dei quali solo alla famiglia Agnelli). Secondo Fausto Artoni, presidente di Impact Sim, questa crisi ci dà la possibilità di cambiare molte cose: «Oggi l’interesse primario non è remunerare i soci, ma proteggere tutti coloro che ruotano intorno all’azienda dai dipendenti, ai fornitori, ai clienti. Una visione di lungo termine, volta a preservare risorse per scopi più importanti. Anche la politica di forte dislocamento della produzione nei Paesi emergenti si è dimostrata fallimentare, come dimostra il caso delle mascherine. I mercati si confronteranno con questo nuovo scenario e molti investitori apprezzeranno. C’è solo bisogno di qualche importante esempio. Penso ad Apple, che ha in cassa 200 miliardi di dollari, se dovesse cambiare gestione dei propri utili, destinando il 10/20/30% a tutelare gli stakeholders cambierebbe tutto». Devono pensarci i governi, però, a imporre un cambio di rotta, perché dalla disgrazia Covid Apple, Google, Amazon, Microsoft hanno avuto solo vantaggi e rafforzato la loro posizione di monopolio."
25,https://www.corriere.it/dataroom-milena-gabanelli/tasse-quanto-ci-rubano-evasori-dalla-sanita-scuola-strade/b80bf782-a35a-11ea-8193-03ffea7ed6db-va.shtml,Tasse: quanto ci rubano gli evasori (dalla sanità a scuola e strade),di Milena Gabanelli,31 maggio 2020 | 22:39,"17/10/2020, 00:58:21","Se sta male chiama l’ambulanza: il servizio base costa 120 euro, in caso di incidente o di infarto arriva quella attrezzata e costa 300 euro, ma nessuno gli chiede la carta di credito prima di portarlo al pronto soccorso. Il servizio è gratuito per tutti. Quando fa un esame diagnostico paga solo il ticket e se va in ospedale per fare un intervento, qualunque esso sia, paga zero. Se vuole saltare le liste d’attesa, scegliere lo specialista, ricoverarsi in una stanza singola, deve pagare di tasca sua sia rivolgendosi al pubblico che al privato accreditato, ma il costo dell’intervento non lo paga per intero, né lui né l’assicurazione, a quello ci pensa il Servizio Sanitario Nazionale grazie alla tessera sanitaria che ha in tasca dalla nascita. Una craniotomia costa 15.000 euro, una artrodesi vertebrale 15.000 euro, un intervento su valvole cardiache 20.000, bypass coronarico e angioplastica 25.000. Se disgraziatamente si ammala di tumore, un ciclo di cure di un anno costano 90.000 euro; la terapia intensiva 2000 euro al giorno. L’assicurazione copre il comfort, ma a tutto quello che rientra nei livelli essenziali di assistenza ci pensa lo Stato, cioè il contribuente, e lui non lo è. Sono 121 miliardi nell’ultimo anno. È comodo raggiungere Roma da Milano in tre ore, Bologna e Torino in un’ora. Il biglietto comprende il costo del servizio, del personale e della manutenzione, ma non l’infrastruttura dell’alta velocità. I 42 miliardi spesi finora per realizzare 1280 km di binari e gallerie li ha sborsati tutti lo Stato. E lui, l’evasore, non ha contribuito. Sulla rete normale invece, quella che permette ai pendolari di andare a lavorare (anche nella sua azienda), il prezzo del biglietto è molto contenuto, ma paga solo il servizio (su alcune tratte pessimo), mentre la manutenzione e l’infrastruttura è tutta a carico della fiscalità generale. Se in città si sposta con l’autobus, il suo biglietto non paga l’intero costo perché i servizi vanno garantiti, anche alle estreme periferie e comunità montane (dove magari abita sua zia, o il suo cliente), e il prezzo della corsa non paga i costi del servizio. L’autostrada è tutta privata e il pedaggio include tutto. Ma quando con la sua auto percorre una tangenziale, dal raccordo anulare di Roma, alle tangenziali Est e Ovest di Milano, allo snodo di Bologna, non paga nulla. Così come non paga per viaggiare sulle strade di città, provinciali e statali, dove d’inverno passa lo spazzaneve, i cantonieri spargono il sale e d’estate intervengono i tagliaerba. Il traffico rovina l’asfalto e forma le buche. Sono 30.000 i km di strade statali, quelle a 4 corsie costano – in manutenzione straordinaria, ammortamento e potenziamento – 120.000 euro a km, quelle a due corsie 8.000 euro, mentre sono 5.000 per un milione di strade in comunali, escluso il costo dell’illuminazione pubblica. Un parametro: mantenere decenti le vie di Milano (1.500km), il comune spende 32 milioni di euro. È tutto costruito e pagato dal pubblico, ovvero dal contribuente. Ma lui non lo è. L ’istruzione pesa per 62,7 miliardi l’anno: elementari, medie e superiori sono gratuite. Per l’asilo nido e l’università paga una retta più bassa perché va in base al reddito e lui non dichiara il vero. Può sempre dire che manda i figli alle scuole private e che quindi lui non pesa. È vero, ma solo in parte, in realtà la retta sarebbe più alta se non ci fossero i 549 milioni di trasferimenti pubblici alle scuole paritarie e i 70 milioni verso le università private. Usufruisce dell’ordine pubblico che le forze di polizia garantiscono. Chiama la polizia (che a settembre finisce spesso i fondi) o i carabinieri quando subisce un furto o la sua sicurezza è minacciata. I pompieri arrivano non solo per spegnere un incendio, ma anche se ha un nido di vespe dentro la tapparella di casa. L’esercito non è mai importante fino a quando non c’è un problema. Provvede all’evacuazione se un fiume esonda e la sua casa si allaga. I magistrati e i giudici tutelano i suoi interessi. Ma lui non ha pagato niente per tutto questo che costa alle casse pubbliche 53,6 miliardi. Entrambe le bollette non coprono l’intero servizio: i trasferimenti dello Stato per la gestione dei rifiuti ammontano ad 1,3 miliardi e per la distribuzione dell’acqua 921 milioni. La tariffa è calcolata in base ai consumi e al reddito e lui paga meno perché il suo Isee non è veritiero. Ma usa anche altri modi:
1) dichiara di abitare in un appartamento da 80 mq invece sono 150;
2) la tariffa per uso domestico è inferiore a quella per uso ufficio, ma dentro casa lui svolge attività libero professionale non dichiarata;
3) subaffitta due stanze in nero a studenti e, quindi, aumenta il volume dei rifiuti. Se poi la municipalizzata non ce la fa ad avere i mezzi che servono a far quadrare i conti, le strade sono sporche. Se invece quella sotto casa sua è pulita, lui non l’ha pagata.
Anche dentro la bolletta dell’acqua non c’è tutto. Gli invasi per la riserva idrica sono a carico dello Stato (per esempio Bracciano fornisce l’acqua a Roma). In alcune zone d’Italia i servizi di depurazione sono a carico della finanza pubblica. Alla fine a pagargli lo smaltimento dell’ingombro pesante e la depurazione del suo sciacquone è il contribuente onesto. Va in comune a chiedere la carta d’identità elettronica, paga 20 euro, ma non sono sufficienti a coprire i costi della tecnologia, lo stipendio dell’impiegato, l’affitto e il riscaldamento degli uffici. Per queste spese si attinge alle imposte comunali sulle quali non ha pagato il dovuto. Come non ha pagato il decoro pubblico: i giardini o i parchi nei quali va a passeggiare, a giocare con i figli o a scorrazzare con il cane. Latte, olio, vino, frutta e verdura costano meno al supermarket perché l’agricoltura riceve i contributi Ue: 31 miliardi negli ultimi 7 anni. Questa attività Ue si finanzia con l’Iva, che lui non versa (fa il nero) o, addirittura, incassa attraverso le fatture false. Il furto, stimato in 110 miliardi l’anno, impedisce di abbassare le tasse, sgretola la qualità dei servizi, blocca il Paese e pesa come un macigno sulla disgrazia che ci ha colpiti quest’anno, in cui tanti di coloro che hanno sempre pagato non riusciranno a farlo. In più c’è il furto su circa 20 miliardi di euro di profitti realizzati in Italia da aziende multinazionali e trasferiti ogni anno verso «paradisi fiscali» (National bureau of economic research). Di questi oltre 17 affluiscono in paesi europei a fiscalità «favorevole»: Lussemburgo, Irlanda, Olanda, Belgio, Cipro e Malta. Nessuno ha fatto i soldi da solo e chi ha di più aiuta chi ha meno, ma loro accumulano, non investono nell’azienda, allargano le disuguaglianze. Poi ci sono 2 milioni di cittadini italiani che hanno depositato 190 miliardi su 3 milioni di conti correnti esteri. Sono le informazioni sui conti finanziari che arrivano dalla rete internazionale di scambio automatico (CRS) a cui hanno aderito 108 giurisdizioni e relative al 2018. Da Panama ad Antigua, dalla Svizzera a Malta, dalle Bahamas alle Isole del Canale. Fra questi ci sono certamente cittadini che hanno pagato le loro tasse in Italia ma tengono i soldi su banche estere perché non si fidano di quelle italiane, temono una patrimoniale, o si tratta di benestanti che hanno la casa al mare alle Bermuda o a Londra e hanno aperto un conto per comodità. L’Agenzia delle Entrate dovrà accertarli uno per uno (ma è sotto organico da anni). Per esempio: cosa ci fanno 20 milioni di euro sul conto corrente intestato a un imprenditore italiano presso una banca delle isole Cayman? Certo è che 190 miliardi sono tanti soldi che, parcheggiati fuori dal Paese, indeboliscono il sistema perché non utilizzabili dalle nostre banche per fare prestiti. In un momento di così grave difficoltà, a prescindere dall’accertamento, dare facoltà di investire il 20% in un Btp Italia dedicato, con un rendimento all’1,5% per 3 anni e defiscalizzato, riporterebbe qui un po’ di liquidità. Alla fine un serio contrasto all’evasione è possibile solo con i mezzi adeguati, ovvero la volontà politica. Ma evasori e ingordi hanno tre cose in comune: si lamentano, sono in tanti e votano."
26,https://www.corriere.it/dataroom-milena-gabanelli/investimenti-quelli-piu-consigliati-consulenti-indipendenti/dd353994-9f75-11ea-bcda-1b088225c4d4-va.shtml,Investimenti: quelli più consigliati dai consulenti indipendenti,di Milena Gabanelli e Giuditta Marvelli,26 maggio 2020 | 23:57,"17/10/2020, 00:58:47","Negli ultimi anni nuove norme europee (Mifid e Mifid 2) hanno messo le basi per un cambiamento, rendendo obbligatoria sia la profilazione del cliente in base alla sua capacità di rischiare, sia una maggiore trasparenza sulla rendicontazione dei costi e sulle modalità di remunerazione dei vari servizi, consulenza compresa, da parte di tutti gli intermediari. Inoltre, con undici anni di ritardo rispetto alle legge, è stata istituzionalizzata per la prima volta la figura del consulente «puro», cioè di chi vende solo consigli finanziari, facendosi pagare a parcella. Esattamente come fanno gli avvocati o i commercialisti. In teoria banche e sim (società di intermediazione mobiliare) possono optare per la consulenza a parcella in base alla Mifid, ma in realtà in Italia i pochi esempi riguardano soprattutto clienti istituzionali o con grandi patrimoni. Oppure servizi di roboadvisor (consulenza finanziaria digitale basata su formule matematiche o algoritmi). Dal dicembre 2018 esiste un Albo, diviso in tre sezioni, che raccoglie e codifica i professionisti del consiglio, ovvero coloro che fanno un esame di abilitazione e che sono vigilati da un organismo apposito (Ocf) su cui vigila a sua volta la Consob. La prima sezione è la più numerosa e conta 52.943 consulenti finanziari abilitati all’offerta fuori sede: sono gli ex promotori finanziari delle reti o delle banche. Fra questi, 33.700 hanno un mandato da una rete o da una banca, e quindi vendono solo i prodotti che hanno in catalogo. Negli altri due elenchi dello stesso albo troviamo invece 268 consulenti autonomi e 38 società di consulenza. Analizzano la situazione patrimoniale del cliente, non solo considerando gli investimenti ma anche la copertura assicurativa o la previdenza e costruiscono una ricetta personalizzata. Poi seguono il cliente nella trattativa con la banca dove tiene i soldi, per finalizzare nel modo migliore l’acquisto o la vendita degli strumenti consigliati. La parcella varia in base alla complessità del portafoglio da costruire o da disfare, nel caso in cui si desideri cambiare un investimento fatto precedentemente. E quindi, come accade per avvocati e commercialisti, in base al tempo che il consulente deve dedicare. In soldoni parliamo di una cifra che può oscillare da un massimo dell’1% del patrimonio fino allo 0,4%. In Gran Bretagna, dove il modello della consulenza indipendente è maggioritario, uno studio del 2016 segnalava parcelle orarie tra le 150 e le 195 sterline. A questi costi va aggiunto quello degli strumenti e delle transazioni. Il consulente indipendente lavorerà affinché siano molto bassi: consigliare strumenti costosi in linea generale è contro il suo interesse. Invece per quel che riguarda gli intermediari, nei rendiconti di pagamento troviamo spesso un costo complessivo (mettiamo il 2%) che comprende anche la remunerazione del venditore, nonostante sia obbligatorio segnalarla in modo chiaro. Nel primo anno di applicazione della Mifid 2, infatti, la Consob ha richiamato gli intermediari ad applicare la disciplina. La pandemia ha ritardato la consegna degli ultimi rendiconti. Il 7 maggio scorso la Consob ha mandato una nuova raccomandazione sull’importanza delle regole che impongono comunicazioni trasparenti sui costi. In campo finanziario i costi sono l’unica certezza, quindi partire con un portafoglio adatto alle mie esigenze di rischio e di rendimento e confezionato con strumenti efficienti e dal costo contenuto sarà un vantaggio, mettendo in conto che durante la strada possono esserci periodi in cui perdo, come è accaduto negli ultimi mesi. Se oggi investo un capitale di 12 mila euro per metà sui mercati azionari e per metà sui mercati obbligazionari globali a un costo dello 0,3%, fra dieci anni (ipotizzando lo stesso andamento di mercato degli ultimi 19 anni), avrò in tasca 19.600 euro. Mentre lo stesso investimento, utilizzando un mix di prodotti più costoso (1,5%) renderebbe 17.300 euro, vale a dire oltre 2.200 euro in meno. Il calcolo è stato fatto da AdviseOnly. Gli Etf, exchanged traded fund, sono uno degli strumenti più consigliati dai consulenti indipendenti anche a chi ha 5 mila o 10 mila euro da investire. Gli Etf sono fondi quotati (come le azioni) che riproducono nel modo più fedele possibile un indice di mercato. Vuol dire grande diversificazione e riduzione del rischio (se un titolo va male, un altro andrà bene). I costi di gestione possono essere oltre dieci volte inferiori rispetto a quelli dei fondi tradizionali, proprio perché non devono remunerare né un gestore né una rete di vendita. Prendiamo l’S&P 500, il paniere dei 500 titoli più importanti quotati a Wall Street: gli Etf che lo «copiano» offrono agli investitori la possibilità di comprare l’indice della Borsa americana con commissioni di gestione che non superano lo 0,15%, i più economici si accontentano addirittura dello 0,05%. Con un fondo tradizionale il costo sarebbe stato tra l’1,5% e il 2,5%, non sempre ripagato da una performance migliore di quella dell’indice. Dall’analisi Morningstar di giugno 2019, negli ultimi dieci anni il 91,2% dei fondi disponibili per gli investitori europei che investono sulla Borsa Usa non è riuscito a battere gli Etf che riproducono l’indice di WallStreet."
27,https://www.corriere.it/dataroom-milena-gabanelli/coronavirus-perche-italia-non-si-fanno-abbastanza-tamponi/1ba64c10-9dcb-11ea-b9b6-8e4b7089692f-va.shtml,"Coronavirus, pochi tamponi: ecco le ragioni mai spiegate",di Milena Gabanelli e Simona Ravizza,24 maggio 2020 | 22:40,"17/10/2020, 00:59:09","Per capire perché il numero dei tamponi non decolla come dovrebbe, bisogna andare oltre le dichiarazioni politiche («mancano i reagenti») e vedere come funziona il processo di analisi, anche per evitare che il problema si riproponga in autunno, quando è possibile una nuova ondata dell’epidemia. Un laboratorio di microbiologia per far marciare bene questo carico di lavoro ha bisogno di personale e un modello organizzativo che funzioni 24 ore al giorno. Ma non basta, perché il meccanismo si inceppa sulla macchina che processa i tamponi. Quelle più diffuse al Nord sono a sistema chiuso: carichi il «bastoncino», ed esce l’esito. Sono macchine completamente automatizzate e richiedono una bassissima manualità. Lo svantaggio è che si può utilizzare soltanto il reagente specifico per ogni tipo di analisi (il kit coronavirus è diverso dal kit morbillo) e deve essere della stessa marca della macchina. Le principali sono Hologic, Roche, Elitech, Diasorin, Abbott, Arrow. Per quel che riguarda la produttività, possono processare fino a 800/1.000 tamponi al giorno, se lavorano h24. Dunque per farne tanti bisogna averne molte; alcune oggi sono diventate difficili da reperire sul mercato, come pure i kit specifici per il Covid-19. Il tema è sempre lo stesso: la Cina è il più grande produttore al mondo di tamponi, reagenti e componenti per le macchine. Tutto il mondo è stato travolto dallo stesso problema e così alla fine nei laboratori ci sono macchine ferme perché hanno bisogno di manutenzione o sottoutilizzate per mancanza di reagenti. È un po’ come avere pistole senza cartucce. Di solito le strutture le noleggiano: circa 20 mila euro l’anno, ma il costo più significativo è proprio il reagente, che in questi mesi è stato abbassato a 15-20 euro per ogni tampone. Con questo sistema chiuso, oggi l’ospedale Niguarda di Milano, che processa il numero più alto di tamponi per la Lombardia, fa 1.500 analisi al giorno con 6 macchine. Ma ne arriveranno di nuove e l’obiettivo è arrivare a 5.000 entro giugno. L’alternativa sono le macchine a sistema aperto, che sono composte da più pezzi: uno che estrae il contenuto del tampone (estrattore, costo medio 99 mila euro), un altro che lo mette a contatto con il reagente (pipettatrice, da 50 mila euro in su) e un amplificatore per vedere se c’è il virus (99 mila euro). Ha il grande vantaggio di poter usare un reagente generico, che è meno difficile da trovare e può essere adattato in casa per lo scopo che serve. Richiede un maggiore intervento umano, ma non è vincolato ad un unico produttore e si arriva a processare fino a 1.800 tamponi al giorno. Le marche più diffuse sono: Hamilton, Roche e Beckam. All’apice della diffusione del virus — e prendendo in considerazione la data di esordio dell’epidemia — su 23 Paesi, solo 4 (fra cui Francia e Regno Unito) hanno fatto meno tamponi dell’Italia. Dal 22 aprile al 18 maggio la media italiana è di 98 ogni 100 mila abitanti. Solo il 12 maggio, a tre mesi dallo scoppio dell’epidemia, nel punto stampa della Protezione civile il commissario Domenico Arcuri scopre che servono i reagenti e lancia la procedura per le offerte pubbliche: «Abbiamo acquistato altri 5 milioni di tamponi perché possa essere incrementato il numero di cittadini che vengono sottoposti a questa analisi», dice. «Abbiamo fatto una richiesta di offerta perché da soli i tamponi non bastano. I reagenti sono un bene scarso nel mondo, in Italia ci sono pochi produttori e spesso non sono italiani». Alla domanda «quali tipi di reagenti comprerete»? Arcuri risponde «quelli compatibili con i 211 laboratori, e saranno le Regioni ad indicarmi di cosa hanno bisogno». L’offerta si è conclusa il 18 maggio, siamo al 25 e ancora ci stanno pensando."
28,https://www.corriere.it/dataroom-milena-gabanelli/cultura-spettacolo-dimenticati-stato-ci-mette-miliardo/5eb0f918-99db-11ea-b9f2-25b3e76a2ab9-va.shtml,Cultura e spettacolo «dimenticati»: lo Stato ci mette un miliardo,di Renato Franco e Milena Gabanelli,20 maggio 2020 | 00:13,"17/10/2020, 00:59:38","La crisi colpisce tutti. E non parliamo di attori, registi e cantanti famosi, che qualche mese di inattività se lo possono permettere, ma di quell’esercito di lavoratori intermittenti che garantiscono all’industria dell’Intrattenimento di essere uno dei pilastri del Paese. La fetta più consistente è quella che ruota attorno alla musica pop e agli spettacoli dal vivo. Per quanto riguarda i lavoratori autonomi ci troviamo di fronte ad una varietà di soggetti molto spesso privi di tutele, o di partite Iva che lavorano con contratti legati al singolo concerto. Le stime fotografano quasi 250mila occupati, più altri 160mila più trasversali. Insomma siamo di fronte a una città da 400mila abitanti. Il numero di persone che si mobilita per ogni evento è un formicaio laborioso. Basta pensare che per il concerto in un palazzetto vengono rilasciati circa 500 pass (dunque 500 persone che a diverso titolo lavorano all’evento). Per uno show in uno stadio si sale a 2000. È un mondo fatto di stagehand, i facchini che scaricano i camion e preparano il materiale per l’assemblaggio del palco; di scaff che lo montano pezzo per pezzo; di rigger, gli uomini-ragno che si arrampicano e lavorano in quota sul palco; di backliner che posizionano e cablano gli strumenti. E poi sound engineer e light designer, fonici, addetti ai camerini, autisti... Un esempio per tutti: Vasco Rossi a San Siro. Il suo entourage fisso è composto da 25 persone che, durante il tour, ne reclutano altre 189. Il giorno del concerto la macchina della produzione ne impegna altre 650. A questi numeri vanno sommati lo staff dello stadio (150 persone), il personale per la sicurezza e controllo accessi (600), le hostess (32). La botta attesa è arrivata. Qualcosa come più di 100 concerti di nomi di primo livello previsti quest’estate sono stati rinviati nel 2021. Vuol dire 3 milioni di biglietti venduti in sospeso (360 mila per i 5 live di Vasco; 100 mila per Ligabue; 87 mila per il megaconcerto di Mannoia, Emma, Amoroso, Giorgia, Elisa, Nannini e Pausini; e poi Ultimo, Cremonini, Baglioni, Ferro…). Biglietti che rimangono in sospeso: i ticket restano validi per i concerti spostati nel 2021, in alternativa gli spettatori possono chiedere un voucher di pari valore da usare entro 18 mesi. Di fatto però il Covid-19 ferma questa gigantesca macchina per un anno. Secondo le stime di Assomusica a fine stagione estiva ammonteranno a circa 350 milioni di euro le perdite per il solo settore del live, e a 600 milioni le perdite legate all’indotto. A questo buco si aggiunge il mancato versamento dei diritti d’autore, in relazione alla mancata attività dal vivo e alla chiusura di esercizi commerciali, discoteche, palestre e altri luoghi di aggregazione. Il potenziale danno, per gli autori e per gli editori musicali, è stimato da Siae per il 2020 in circa 200 milioni di euro. Cifra destinata a crescere finché non si torna alla normalità. Secondo i dati dell’Osservatorio Apa (Associazione Produttori Audiovisivi) gli occupati nel settore sono circa 150 mila. Ogni singolo film rappresenta un piccolo paese dove lavorano mediamente 200 persone. Dietro ai volti degli attori e alla macchina da presa del regista si muove un microcosmo di professionisti, dal runner (una sorta di factotum del set incaricato di risolvere problemi pratici come l’improvvisa necessità di un oggetto) al location manager (che deve individuare le location più adatte alla narrazione di un film); dal responsabile del casting al fotografo di scena. E poi scenografi, arredatori, costumisti, truccatrici e parrucchieri, fonici ed elettricisti, addetti all’ufficio stampa. Per avere un’idea basta guardare i titoli di coda di un qualunque film. Piccole speranze. Dal 15 giugno riapriranno cinema e teatri. Gli ingressi dovranno essere scaglionati, si prenota online con pagamento elettronico, posti preassegnati. La capienza massima al chiuso arriva a 200 posti, mentre all’aperto dipende dallo spazio disponibile (massimo 1000 posti però). Per tornare ai tempi normali è evidente che servirà tempo. Per il teatro lirico e di prosa, la danza e attività circensi l’universo degli occupati è stimato attorno ai 140 mila (un numero da scorporare dall’intero comparto musicale). Un mondo variegato e frastagliato: si va da produzioni quasi casalinghe (realtà piccole dove lavorano 3 o 4 persone) ad altre più strutturate (con circa 30 persone), mentre nella lirica non si scende sotto le 100 persone a spettacolo, escluso l’organico fisso. A conti fatti l’intero settore si avvia a perdere almeno 1 miliardo e mezzo di euro, mentre il Decreto Rilancio del governo tampona giusto un po’. Alla Cultura è destinato 1 miliardo di euro. Per i lavoratori dello spettacolo il decreto prevede un bonus di 600 euro: possono accedere all’indennità i lavoratori iscritti al Fondo che abbiano versato contributi per 7 giornate lavorative nel 2019 e un reddito non superiore ai 35mila euro."
29,https://www.corriere.it/dataroom-milena-gabanelli/covid-rischio-morte-oggi-dati-confronto-influenza/0dbd1a06-f768-11ea-93fd-0a842553a1d8-va.shtml,"Covid, qual è il rischio di morte oggi? Ecco i dati e il confronto con l’influenza",di Milena Gabanelli e Simona Ravizza,15 settembre 2020 | 23:04,"17/10/2020, 01:00:03","Il primo dato riguarda la probabilità di morte per i pazienti che finiscono ricoverati in ospedale, quindi i più gravi tra quelli infetti: tra marzo-aprile è stata del 28,9%, tra maggio e giugno del 15,3%, tra luglio e agosto del 4,9%. La mortalità degli ospedalizzati per Covid, quindi, decresce nel tempo. Le spiegazioni sono molteplici: l’età media dei casi più bassa (34 anni contro gli oltre 60 di inizio epidemia), ospedali non sotto stress, ricoveri tempestivi che consentono ai pazienti di arrivare in ospedale in migliori condizioni e di iniziare subito anche i trattamenti, conoscenze sulle cure più avanzate. Possiamo in questo momento considerare il virus come una normale influenza? Dopo il disastro che è successo la risposta è no, ma poiché c’è ancora chi non ritiene indispensabile indossare la mascherina ed evitare assembramenti, il confronto può essere utile. Partiamo dai sintomi, quelli più diffusi sono simili: febbre, tosse, respiro corto, dolore ai muscoli, stanchezza, disturbi gastrointestinali quali la diarrea. Invece perdita del gusto e dell’olfatto indirizzano verso il Covid. Tempi di incubazione: per l’influenza è più breve, da uno a cinque giorni, contro una media di quattro-cinque per il Covid. Statisticamente ogni infetto contagia al massimo 2 persone, il Covid fino a 3,8. L’influenza dura fra 3 e 5 giorni e durante l’intera stagione finisce in ospedale tra l’1 e il 2% degli ammalati. Il Covid dura mediamente da una a due settimane e solo nel periodo di picco (marzo e aprile) è stato ricoverato fra il 15 e 20% dei contagiati. L’ influenza colpisce il 10% della popolazione italiana, con 6 milioni di casi. Il numero di decessi è mediamente di 8.000 ogni anno, ma varia a seconda della virulenza stagionale: se è molto forte, come è successo nel 2015 e 2017, i morti sono stati 24.000. "
30,https://video.corriere.it/regionali-storia-politica/e2acb38c-f5d5-11ea-9237-257205f52e6d,"Regionali, la storia politica",,,"17/10/2020, 01:00:25",storia dataroom 
31,https://www.corriere.it/dataroom-milena-gabanelli/tar-consiglio-stato-24mila-ricorsi-pendenti-giudici-impegnati-altrove/a82f9246-c5de-11ea-9728-f13f72535a3f-va.shtml,"Pubblica amministrazione, chi tutela il cittadino? Il pasticcio delle nomine del governo",di Virginia Piccolillo,14 luglio 2020 | 23:46,"17/10/2020, 01:00:55","Ai giudici la Costituzione garantisce l’indipendenza dal potere politico, proprio perché le sentenze devono considerare la legge come unico metro di riferimento. Ed è più difficile farlo quando hai rapporti stretti con gli altri poteri dello Stato. A giudicare la legittimità degli atti della pubblica amministrazione contro possibili abusi ai danni delle imprese o singolo cittadino, ci pensano i Tribunali amministrativi Regionali e il Consiglio di Stato. L’organo di primo grado è il Tar, con sede nei 20 capoluoghi di regione, più nove sezioni staccate. Il contenzioso è vario: dalle gare d’appalto alle delibere urbanistiche, dai concorsi, ai provvedimenti delle Autorità garanti, fino al ritiro dell’arma o al «no» alla regolarizzazione dell’extracomunitario. I magistrati amministrativi in servizio, secondo gli ultimi dati, sono 276 al Tar e 92 al Consiglio di Stato. Secondo gli ultimi dati relativi al secondo semestre 2019, sono in 112 ad avere incarichi esterni. Per alcuni incarichi la Pubblica Amministrazione chiede la competenza di «un» magistrato, e a indicare il nome è il consiglio di presidenza della giustizia amministrativa (Cpga). È il sistema C, del «conferimento» che garantisce indipendenza e imparzialità. Per altri invece al Consiglio di Stato arriva la chiamata diretta «voglio tizio». È il sistema A, quello dell’«autorizzazione», che può essere giustificata per i ruoli di vertice in cui vi è un rapporto fiduciario (capo di gabinetto, vice, o dell’ufficio legislativo), ma per tutti gli altri ruoli è difficile comprenderne la ragione. Ci sono magistrati richiesti con funzioni vaghe di «esperto» o di «consigliere giuridico» presso il Dagl (dipartimento affari giuridici e legislativi della presidenza del consiglio dei ministri), i ministeri, oppure i commissari straordinari del governo, dove spesso non viene nemmeno indicato l’oggetto dell’attività. Il problema numero uno: chi va in «fuori ruolo» lascia un posto vuoto con il relativo carico di lavoro, poiché non esistono supplenti. Chi invece continua a fare il giudice, e ha un incarico esterno, salta da un ruolo all’altro nella stessa giornata, accumulando ritardi nella definizione dei fascicoli. Fra le attività extra-giurisdizionali c’è anche l’insegnamento. Per alcuni è una forma di collaborazione con le università, per altri un’attività parallela con compensi fino a 60 mila euro lordi per 32 giornate. Problema numero due: la commistione. C’è chi era segretario alla presidenza del Consiglio, ha poi avuto la nomina al Consiglio di Stato su proposta del governo e un mese dopo è tornato allo stesso posto a palazzo Chigi. Ci sono due sorelle, entrambe con incarichi esterni, una è fuori ruolo da anni. C’è chi ha sfondato il tetto massimo di 10 anni fuori ruolo e, anziché farlo rientrare, si è ritenuto che il periodo svolto fuori ruolo presso l’Authority non sia da conteggiare. Anche qui, come nella magistratura ordinaria, c’è il tema delle «porte girevoli» con la politica. Lo stesso presidente Filippo Patroni Griffi è stato ministro della Funzione Pubblica, nel governo tecnico di Mario Monti, e poi è rientrato tra quelli che lui ama definire i «guardiani del potere». Il punto critico dunque non è solo quantitativo, ma di opportunità. La funzione consultiva, istituzionale ed extra, rischia di minare l’indipendenza dei magistrati dal potere politico, poiché il Consiglio di Stato può giudicare, o intervenire come consulente, sulle stesse questioni di cui è investito in sede giurisdizionale. Un controllore che è allo stesso tempo consulente del controllato sarà sempre al di sopra delle parti? L’indipendenza è messa a rischio anche dalle nomine governative. Un quarto dei consiglieri di Stato viene proposto dall’Esecutivo e reclutato tra alti funzionari dello Stato: professori universitari o avvocati con alti meriti. In genere il Cpga dà il via libera. Ma per 2 degli ultimi 4 nomi arrivati da Palazzo Chigi c’è imbarazzo. L’ex vicecomandante generale dei carabinieri Riccardo Amato e l’ex prefetto di Reggio Emilia Antonella De Miro hanno già avuto il via libera. Gli altri due, Antonella Trentini e Luca di Raimondo, sono stati rinviati in commissione per approfondimenti su profili di opportunità e incompatibilità. Nella loro audizione, il 2 luglio, si è parlato dei requisiti richiesti. Primi fra tutti gli «insigni meriti nell’ambito professionale». Antonella Trentini partecipò al concorso del Tar nel 2014, ma non fu tra i vincitori. Adesso spera di rientrare, dal portone laterale, direttamente al Consiglio di Stato con la nomina governativa. Vanta un’esperienza di avvocato degli enti locali, ma è conosciuta soprattutto per la sua attività sindacale che svolge tutt’ora all’interno dell’Unaep (Unione Nazionale enti Pubblici). Secondo alcuni non sono meriti insigni, altri evidenziano che la sua attività sindacale l’ha portata a una costante mediazione con il potere politico. Diversa la situazione di Luca Di Raimondo. Anche lui avvocato, del Foro di Roma, stimato amministrativista con un’intensa attività di difesa di Enti Pubblici e con incarichi in molteplici commissioni ministeriali. A oggi sono pendenti sia presso il tar che il Consiglio di Stato ricorsi che portano la sua firma. Non potrà impedire che il suo studio continui l’attività anche davanti agli organi della Giustizia amministrativa: quindi, da giudice, si troverà di fronte avvocati che prima sedevano nella stanza accanto. Visto che c’è l’obbligo di astenersi dal giudizio nei confronti delle parti difese o di quelle contro cui si è agito, quante volte dovrà farlo considerata la sua intensa e apprezzata attività? Il voto è fissato per il 17 luglio. Per prassi il parere è sempre stato con voto palese. Stavolta, invece, è stato dato mandato alla commissione competente di modificare il regolamento per introdurre il voto segreto. Tu chiamala, se vuoi, trasparenza."
32,https://video.corriere.it/vasco-rossi-intervistato-milena-gabanelli-corrieretv-se-non-ci-possiamo-assembrare-non-ci-divertiamo/05d16986-9aad-11ea-b9b1-0c64bed81692,Vasco Rossi intervistato da Milena Gabanelli a CorriereTv: «Se non ci possiamo assembrare non ci divertiamo»,,,"17/10/2020, 01:01:07","Vasco Rossi intervistato da Milena Gabanelli su CorriereTv. L’artista è intervenuto in diretta sul sito del Corriere della Sera il giorno in cui è stato pubblicato sul sito del Corriere il Dataroom della stessa Gabanelli su Cultura e spettacolo «dimenticati»: lo Stato ci mette un miliardo. Un Dataroom in cui si racconta dell’oltre mezzo milione di persone che lavorano nel cinema, teatro, musica e musei che sono rimasti senza stipendio. Vasco Rossi ha raccontato della sua esperienza durante il lockdown, ha parlato del mondo dello spettacolo che senza live non solo non lavora ma non vive, della fase difficile che gli artisti stanno vivendo. Un’intervista che ha toccato anche aspetti personali del cantante che ha parlato della fase creativa, di come nascono le sue canzoni e del significato del distanziamento fisico che non deve essere sociale. «Se non ci possiamo assembrare non ci divertiamo» ha detto tra le altre cose Vasco. "
33,https://video.corriere.it/vasco-rossi-lockdown-vivere-senza-perdersi-d-animo-mai/f0c7228c-9aa8-11ea-b9b1-0c64bed81692,"Vasco Rossi e il lockdown: «Vivere, senza perdersi d’animo mai...»",,,"17/10/2020, 01:01:29","Vasco Rossi è stato intervistato mercoledì 20 maggio in diretta video da Milena Gabanelli su CorriereTv (a questo link l’intervista integrale) sul tema dei lavoratori della Cultura e dello Spettacolo «dimenticati» e sulla decisione dello Stato di metterci un miliardo di aiuti. Una diretta video in cui Vasco Rossi ha parlato di tutto: dalla sua vita ai tempi del lockdown, all’esigenza di tutelare i suoi collaboratori e i tanti che lavorano nel mondo dello spettacolo e della cultura e che sono rimasti senza lavoro, all’errore di parlare di «distanziamento sociale» invece che «fisico», al suo modo di intendere l’arte e la musica fino alla bellezza degli eventi live che questa estate sono cancellati. Perché, come dice Vasco., «se non ci possiamo assembrare non ci divertiamo» "
34,https://www.corriere.it/dataroom-milena-gabanelli/strategia-amazon-ecco-come-si-elimina-concorrenza/5d92dde2-9843-11ea-ba09-20ae073bed63-va.shtml,Strategia Amazon: ecco come si elimina la concorrenza,di Milena Gabanelli e Fabio Savelli,17 maggio 2020 | 22:44,"17/10/2020, 01:02:00","Abbonarsi a questo servizio, che all’inizio aveva un costo irrisorio, significa avere a casa, in meno di 24 ore, qualunque prodotto e accesso a video on demand e serie televisive, che ora Amazon produce anche in proprio. Un’attività sovvenzionata con i soldi del cloud e del mercato nordamericano, che pesa il 61% dei suoi ricavi e dove ha una quota di mercato del’80%. Il business infatti è in perdita: nel quarto trimestre 2019 ci ha rimesso 560 milioni. Il conto arriva dal Black Friday, l’ultimo venerdì di novembre, quando tutti i negozi propongono super sconti per incentivare lo shopping natalizio. Li applica anche Amazon. In quel giorno le richieste dei clienti esplodono e con loro il costo della logistica: consegnare tutto in 24 ore impone uno stress sulle spedizioni non sostenibile economicamente, ma consente alla piattaforma di uccidere la concorrenza. Poi sono arrivati i due mesi di pandemia, e rispettare l’impegno con gli abbonati mentre tutti comprano, è diventato inaffrontabile. Non ce la faceva più a gestire le richieste con gli autisti e i corrieri espresso, perciò ha introdotto un criterio di priorità: prima gli alimentari, poi il resto. Ha cambiato la sua interfaccia per scoraggiare chiunque ad aggiungere altri prodotti al carrello. Ha azzerato le campagne promozionali su Google. E sospeso il programma che consente ai rivenditori di servirsi della sua rete distributiva dopo il pagamento di una commissione. I debiti non sono un problema: visti gli immensi flussi di cassa, le banche fanno la gara a darle i soldi. E adesso pian piano sta alzando le tariffe: l’abbonamento che in Italia nel 2015 costava 20 euro, oggi costa 36. Quando avrà azzerato concorrenti e fornitori potrà decidere lei il prezzo di milioni di prodotti: dal televisore fino allo spazzolino da denti. Il mercato – che fiuta la direzione prima degli altri – ha già deciso che avrà il monopolio. A maggio 2015 il titolo quotato meno di 500 dollari per azione, a febbraio di quest’anno – pre lockdown in Europa e Stati Uniti – valeva 1700 dollari. Ora veleggia attorno a 2400. Un bel colpo per gli azionisti. È diventata grande sfruttando la fiscalità agevolata di Paesi come il Lussemburgo dell’ex presidente della Commissione Ue Jean-Claude Juncker, al pari di altri colossi tech che vivono di servizi digitali e quindi transfrontalieri. Grazie a regole che consentono al mercato online di fare i saldi sempre, mentre ai negozi è consentito solo in alcuni periodi dell’anno. E grazie a finanziamenti pubblici agevolati – tra sgravi e minori oneri di urbanizzazione – per costruire centri di logistica. Marco Gambaro, professore associato di Economia applicata, all’università di Milano, li stima al 17% dei profitti complessivi negli Stati Uniti, cioè 760 milioni di dollari. In Europa nessuno ha fatto questo genere di stima, ma sappiamo quanto gli enti locali corteggino il colosso di Seattle. Negli ultimi 10 anni in Europa, solo nell’elettronica, tra negozi e punti vendita, sono scomparsi 200 mila posti. Lo rileva Eucer, l’associazione delle insegne di largo consumo tra cui Trony, Mediaworld, Unieuro ed Euronics. Dice il presidente Hans Carpels che «solo una parte di essi è stata riassorbita, e almeno 150mila sono rimasti disoccupati». Il dato disaggregato per l’Italia non è disponibile, sappiamo però che Amazon ha 7.000 dipendenti e la società dichiara di creare nell’indotto una occupazione di 30.000 posti. Quanto paga Amazon di tasse sugli utili prodotti in Italia attraverso la sua piattaforma non è dato sapere perché consolida il suo bilancio in Lussemburgo. Avendo però dal 2015 una «stabile organizzazione», si autodichiara e il dato lo conosce l’Agenzia delle Entrate. Sappiamo però che nel 2019 ha fatturato nel mondo 280,5 miliardi di dollari (quasi tre volte Fiat-Chrysler) e dichiara di pagare tasse per 2,4 miliardi di dollari. Sulla sua piattaforma, pagando una commissione dal 5 al 20%, può vendere chiunque. In Italia sono molte le finte srl che aprono e chiudono nel giro di un anno evitando di versare l’Iva. Con la conseguenza di mandare fuori mercato le imprese oneste. Gli operatori che vendono solo tramite internet, iscritti alle Camere di Commercio, in Italia sono oltre 20mila. Circa 10 mila quelle che sono in rapporti commerciali con Amazon, con un totale di 18.000 addetti, ovvero 1,8 ad azienda. Un po’ pochi per non sospettare che molte di queste imprese siano solo dei paravento. Nella legge di bilancio del 2018 era stata inserita una frase che dice più o meno così: «Vuoi vendere attraverso Amazon? Le versi l’Iva e Amazon la gira allo Stato come sostituto d’imposta. In questo modo sappiamo anche qual è il suo giro di affari nel nostro Paese». Il testo è stato stralciato prima della conversione in Parlamento. Nessuno impedisce di ritirarlo fuori, soprattutto ora che lo ha indicato anche l’Europa. Amazon dice di poterlo fare, quindi cosa e chi lo impedisce?"
35,https://www.corriere.it/dataroom-milena-gabanelli/aiuti-stato-imprese-germania-puo-spendere-1000-miliardi-l-italia-300/c7285ea2-9475-11ea-9026-0ed4807e0a45-va.shtml,"Aiuti di stato alle imprese: la Germania può spendere 1000 miliardi, l’Italia 300",di Milena Gabanelli e Fabrizio Massaro,12 maggio 2020 | 23:04,"17/10/2020, 01:02:36","Al 12 maggio l’Ue aveva autorizzato aiuti di Stato per oltre 1.940 miliardi di euro. Tradotto: la Germania può spendere quasi mille miliardi per aiutare le sue imprese, la Francia circa 350 miliardi, l’Italia circa 300. Seguono il Regno Unito, i cui aiuti pesano per il 4% del totale (80 miliardi), il Belgio con il 3% (77 miliardi), mentre «gli aiuti notificati da altri paesi sono stimati tra lo 0,1% e il 2,5% del totale». Come spiegano dalla Commissione, le richieste di autorizzazione agli aiuti dipendono dalla situazione dei bilanci dei singoli Stati: chi è più forte e meno indebitato può permettersi di aiutare di più le proprie imprese di quanto possono fare gli Stati più piccoli o con un debito elevato. Il Paese più veloce a muoversi, ancora prima che fossero varate le nuove regole anti Covid-19, utilizzando quindi quelle ordinarie, è stato la Danimarca: già il 12 marzo aveva chiesto all’Europa il permesso di aiuti di Stato per Coronavirus sotto forma di contributi a fondo perduto agli operatori dello spettacolo e della cultura, per risarcirli delle perdite per l’annullamento degli eventi in programma. Il governo di Copenaghen ha messo a disposizione 12 milioni di euro. Finora è l’unico paese europeo a fare qualcosa di concreto per una categoria che sarà anche l’ultima a riprendere le attività. Due soli giorni di lavoro per un via libera da Bruxelles è un record. E sono tempi inauditi per un Paese come l’Italia che, per esempio, attende da quasi un anno il via libera della Direzione Concorrenza (Dg Comp) al Montepaschi per la vendita dei crediti deteriorati, e da oltre sei mesi l’ok all’intervento della banca pubblica Mediocredito Centrale nella Popolare di Bari. Ma era il mondo pre-Covid. Oggi la risposta alla crisi causata dal Covid-19 deve essere rapidissima. Forse perché ha travolto tutti, inclusa Francia e Germania, due Paesi che nella Commissione Ue hanno sempre avuto un ruolo determinante. Il singolo pacchetto più grande di aiuti riguarda Air France: il 4 maggio la Commissione ha autorizzato la Francia a sborsare 7 miliardi di prestiti alla compagnia francese, suddivisi in 4 miliardi di garanzie sui prestiti bancari (al 90%) e 3 miliardi di prestiti diretti da parte dello Stato. Tra gli impegni chiesti alla società c’è il miglioramento della redditività e la riduzione delle emissioni di CO2. E sempre la Francia ha concesso un prestito garantito da 5 miliardi di euro alla Renault. Anche Danimarca e Svezia hanno chiesto specifici aiuti a favore della compagnia aerea Sas (per un totale di 274 milioni), mentre la Germania ha chiesto l’autorizzazione ad aiuti per 550 milioni per la compagnia charter Condor. Manca dall’elenco Lufthansa, perché la situazione è talmente disastrosa da spingere la compagnia a trattare direttamente un ingresso dello Stato: 9 miliardi di euro per il 25% del capitale. Con il blocco dei voli ha perso il 99% dei passeggeri, da quasi due mesi sono fermi 700 aerei su 760 e trasporta meno di 3.000 persone al giorno, mentre prima del Covid erano 350 mila. Sta bruciando 1 milione di euro ogni ora. Anche per Alitalia, che era già sotto aiuti di Stato ben prima del Covid -19, si valuta la nazionalizzazione, con 3 miliardi di euro versati in una newco. Se prima la Ue interveniva per far arrivare liquidità alle imprese, da poco ha fatto un passo in più dando via libera ai salvataggi pubblici. Gli interventi «temporanei» relativi alle nazionalizzazioni sono stati approvati dalla Commissione Ue l’8 maggio. Gli Stati possono entrare nella proprietà delle aziende, con nuovo capitale o con debito subordinato, sempre «preservando al contempo la parità di condizioni nella Ue». Gli interventi possono essere per singola azienda, con ogni volta un via libera specifico di Bruxelles; oppure lo Stato può farsi approvare uno «schema» di aiuti di Stato (ma se dovesse impegnare più di 250 milioni di euro, dovrà chiedere comunque un’autorizzazione ad hoc alla Commissione). Ci sono dei vincoli: il divieto di pagare bonus ai manager e di distribuire dividendi, di distorcere la concorrenza grazie ai capitali pubblici e l’impegno verso un’economia verde e digitale. Di fatto queste nuove regole consentono ai Paesi di muoversi più agevolmente per tenere le imprese a galla. Il timore è che quelli più solidi e ricchi – ovvero Germania, Francia e Olanda – possano falsare il gioco europeo dando la possibilità alle loro aziende di conquistare mercato a scapito di imprese di altri Paesi che hanno meno spazio di aiuti. Attraverso le scalate ostili, per esempio, anche se le nuove norme europee vietano acquisti di azioni oltre il 10% in imprese simili se lo Stato non ha recuperato almeno il 75% dell’investimento. «È nell’interesse di tutta l’Europa assicurarsi che questa crisi simmetrica globale non si trasformi in uno shock asimmetrico a scapito degli Stati membri che hanno meno possibilità di aiutare la loro industria, e della competitività dell’UE nel suo complesso»: sono parole della presidente della Commissione europea, Ursula von der Leyen. Il controllo su come vengono impiegati i capitali di Stato sarà quindi fondamentale. La lotta per la sopravvivenza in Europa è appena cominciata."
36,https://www.corriere.it/dataroom-milena-gabanelli/oms-coronavirus-bill-gates-cina-stati-uniti-europa-comanda-davvero-covid-pandemia-5g-etiopia/8ca94b96-92dc-11ea-88e1-10b8fb89502c-va.shtml,"Oms, chi comanda davvero: i 194 stati, Bill Gates o la Cina?",di Milena Gabanelli e Simona Ravizza,10 maggio 2020 | 23:27,"17/10/2020, 01:03:03","Chi comanda e decide è il direttore generale, che da statuto «non deve domandare né ricevere istruzioni da nessun governo od autorità straniera». Nel 2017, per la prima volta nella storia dell’Oms, a scegliere non è un gruppo ristretto di 34 membri, ma i rappresentanti di tutti i 194 Paesi, e per la prima volta votano un africano: Tedros Adhanom Ghebreyesus, ex ministro della sanità e degli esteri dell’Etiopia. Accusato da quasi tutti i Paesi e organi di stampa di essere venuto meno al suo dovere primario: la tempestività nell’informare il mondo sulla pandemia in arrivo. Ecco com’è andata. Il primo ricovero all’ospedale di Wuhan di un malato di Covid-19 è dell’8 dicembre 2019, ma i funzionari cinesi riferiscono agli uffici Oms di Pechino dell’esistenza di casi atipici di polmonite il 31 dicembre (già con Sars la Cina aveva occultato i dati). L’Oms, da Ginevra, informa il mondo con un tweet il 4 gennaio, e solo il 30 gennaio, quando i contagi ufficiali sono già 7.836 e 18 i paesi coinvolti, il direttore generale dichiara Pheic, «un’emergenza sanitaria internazionale». Nella stessa conferenza stampa si sente in dovere di elogiare la Cina: «La velocità con cui ha rilevato l’epidemia, isolato il virus, sequenziato il genoma e condiviso con l’Oms e il mondo è molto impressionante e oltre le parole. La Cina sta definendo un nuovo standard per la risposta alle epidemie. Non è un’esagerazione». In realtà il ritardo nella comunicazione della Cina stava andando di pari passo con la sottostima dei contagi e il ridimensionamento della portata dell’allarme. Secondo Lancet, al 20 febbraio sarebbero stati 232 mila i contagiati in Cina, contro i 55.508 segnalati. E solo il primo aprile la Cina riconosce il ruolo degli asintomatici. Ancora il 26 febbraio l’Oms è prudente: «L’incremento dei casi fuori la Cina ha portato alcuni media e politici e spingere per la dichiarazione di uno stato di pandemia. Noi non dovremmo essere troppo impazienti, senza un’attenta analisi dei fatti». E sconsiglia restrizioni al traffico aereo verso la Cina. Solo l’11 Marzo, quando il numero dei contagi si era allargato a 114 Paesi, l’Europa in ginocchio, e 4.291 persone che hanno perso la vita, arriva l’annuncio: «Abbiamo valutato che Covid-19 può essere definito come pandemia». L’Oms conferma la trasmissione interumana il 21 gennaio, e solo il 27 febbraio viene definito che avviene mediante droplets, mentre gli Ecdc europei lo avevano già dimostrato il 2 febbraio. Il ritardo si ripercuote sulle misure di protezione: sull’uso delle mascherine nella popolazione generale, Tedros ne sconsiglia l’utilizzo. Ancora il 6 aprile, quando ormai le evidenze scientifiche mostrano l’efficacia dell’uso di mascherine chirurgiche, dichiara che dovrebbero essere riservate ai lavoratori della sanità, e consiglia ai decisori politici di applicare un approccio basato sul rischio di esposizione al Covid-19 in base alla densità della popolazione. La prima indicazione chiara su cosa fare arriva il 16 marzo: «Testare ogni caso sospetto, se positivo isolarlo, tracciare i contatti nei due giorni precedenti ai sintomi e testare anche loro». Una strada già indicata dalla Corea del Sud: a metà febbraio aveva avviato una tempestiva campagna di test e tracciamenti di massa per bloccare i focolai, portando in un mese i contagi quasi a zero. Ma quale interesse aveva Tedros a tentennare, in un momento in cui l’Oms ha bisogno disperato di fondi? È stato un eccellente Ministro della sanità in Etiopia, e le sue riforme hanno diminuito la mortalità infantile. Tuttavia sul suo mandato grava l’accusa, sempre respinta, di aver insabbiato 3 epidemie di colera (2006, 2009, 2011), declassandole a diarrea. Dal 2012 al 2016, mentre è Ministro degli affari esteri, gli investimenti della Cina in Etiopia accelerano. A fine mandato si candida alla guida dell’Oms, e l’attività di lobby cinese in suo sostegno dura due anni. Il suo discorso prima del voto è stato chiaro: «Nella battaglia sanitaria voglio stare al fronte». Uno dei primi atti di Tedros da Direttore Generale è stato quello di nominare ambasciatore di buona volontà Mugabe, 93 anni, ex dittatore dello Zimbawe, alleato storico della Cina. Nei suoi 37 anni di malgoverno il paese è diventato un caso di disperata corruzione, miseria diffusa e violazione dei diritti umani su larga scala. Solo la levata di scudi interna ha costretto Tedros a ritirare la nomina. La Cina è il più grande partner commerciale dell’Etiopia: finanzia infrastrutture ferroviarie, di telecomunicazioni, autostrade, centrali idroelettriche. La precondizione è l’affido esclusivo di appalti ad aziende cinesi. Nel 2016 inaugura il gigantesco parco industriale di Hawassa, dove disloca la sua manifattura (costa meno che in Bangladesh). Sempre nel 2016 sono stati registrati dalla commissione etiope per gli investimenti più di 1.000 progetti cinesi: industria, costruzioni, immobiliare. Ad oggi gli investimenti ammontano a 24,5 miliardi dollari (fonte Aei). La Cina è anche il primo fornitore di armi all’esercito etiope. E l’Etiopia è il suo hub per la strategia di lungo periodo nell’approvvigionamento delle materie prime che stanno nel resto del continente africano, perché è nella capitale Addis Abeba che si incontrano i governi. Ogni Paese gioca la propria partita. Oggi altre quattro importanti agenzie Onu sono a guida cinese: la Fao, l’Organizzazione delle Nazioni Unite per lo sviluppo industriale, l’Organizzazione per l’aviazione civile internazionale, l’Unione internazionale per le telecomunicazioni, che definisce gli standard mondiali nell’uso delle onde radio. Mentre sul tavolo dell’Oms ci sono le questioni del secolo: la valutazione sulla sicurezza del 5G, e i rapporti con Impact, la task force che lotta contro la contraffazione dei farmaci (il 7% del totale), molto avversata dai Paesi asiatici. Metà della contraffazione è cinese, e decine di medicinali a larghissima diffusione contengono impurità potenzialmente cancerogene. La stima del valore globale sfiora nel 2020 i 1.000 miliardi di dollari. Poi c’è la questione del vaccino contro il Covid-19. Quando finalmente lo avremo, l’Oms dovrebbe avere voce in capitolo per renderlo accessibile a tutti. Ci sarà da lottare. E proprio nel mezzo della pandemia il Presidente Trump, che dal 2017 non ha nemmeno nominato il membro Usa nell’executive board, decide di sospendere i finanziamenti all’Oms, e lavora alla costruzione di organizzazioni alternative. Quindi della prossima epidemia se ne occuperanno i marines? O Bill Gates? Nulla è più geopolitico della salute. Stati Uniti, Europa e Giappone si sono da tempo allontanati dai principi che hanno ispirato la cooperazione tra i popoli, trovando maggiori benefici nei trattati dell’Organizzazione mondiale del commercio. Alle agenzie Onu è stato impedito di mettere becco. La globalizzazione ha prodotto enormi ricchezze per pochi, ed ha regole cogenti: se violo una postilla del Wto pago penali miliardarie, se me ne vado dall’accordo di Parigi sul clima non succede nulla. Abbiamo voluto che la Cina diventasse la fabbrica del mondo a basso costo, poi esplode un virus a Wuhan, centinaia di migliaia di persone si ammalano a Milano o a New York, e non hanno la mascherina, i camici, i presidi sanitari, perché li fabbricano a Wuhan. Il virus ha svelato l’effetto di una interconnessione inestricabile. Vanno rimesse in discussione le cause. Per far fronte alle minacce che incombono sulle nostre vite, dalla rottura dell’ecosistema al debito dei paesi depredati, ad altre pandemie che arriveranno, occorre rafforzare quell’Organizzazione nata da lacrime e sangue, costruendo però un nuovo multilateralismo insieme ai 5 continenti per uno sviluppo sostenibile. E l’unico modo per mettersi d’accordo è la sopravvivenza dell’umanità."
37,https://www.corriere.it/dataroom-milena-gabanelli/coronavirus-come-incide-dieta-forza-sistema-immunitario/ca0e529c-8ef4-11ea-8162-438cc7478e3a-va.shtml,"Coronavirus, come incide la dieta sulla forza del sistema immunitario",di Milena Gabanelli,5 maggio 2020 | 23:38,"17/10/2020, 01:03:26","Zinco
È un minerale essenziale che si trova in tutti gli organi, i tessuti e i fluidi corporei e dopo il ferro è il secondo oligominerale più abbondante. Una sua carenza è stata associata a molte condizioni patologiche, tra cui malattie da raffreddamento, e polmoniti. È presente a diverse concentrazioni sia nei cibi animali che vegetali e ne dobbiamo assumere 9-12 mg (donna-uomo al giorno). Un bisogno che può essere coperto con 10 alici, oppure due seppie o calamari, una coscia di tacchino, un tuorlo d’uovo, oppure circa 200 g di fesa di manzo. Le ostriche ne contengono in assoluto la maggiore quantità, ben 90 mg, ma non sono un alimento che consumiamo facilmente. Tra le migliori fonti vegetali, invece il germe di grano, semi oleosi di canapa (tre cucchiai ne contengono il 31% e il 43% del fabbisogno), seguiti da semi di zucca, sesamo e girasole. Lo troviamo nei legumi, pinoli, noci, mandorle e nocciole, mentre tra i latticini la fonte migliore è il parmigiano, che con una porzione di 50 g ne fornisce circa 4-6 mg.
Magnesio
Una sua carenza è associata ad uno stato di infiammazione cronica. Il fabbisogno giornaliero può essere coperto mangiando 4 cucchiai di miglio decorticato o 4 cucchiai di legumi secchi; mentre 100 gr di spinaci crudi, 6 noci brasiliane, 100 gr di riso integrale ne apportano la metà del fabbisogno, che è di 240 mg al giorno.
Beta-glucani
Si trovano nella parte esterna del chicco di orzo e avena, nei funghi e nelle alghe. Una volta introdotti con la dieta, i beta-glucani sono capaci di stimolare l’attività dei fagociti (particolari globuli bianchi che hanno il compito di «mangiare» virus, parassiti e batteri). Il porridge, alimento a base di avena, è una ottima colazione.
Vitamina A
Indispensabile perché mantiene l’integrità di cute e mucose, che sono la prima barriera verso i patogeni esterni. Ne sono ricchi alcuni alimenti animali e i vegetali di colore arancione. Il fabbisogno giornaliero raccomandato varia tra 0,6 – 0.7 mg (donna – uomo). Mangiando 4 carote si assumono ben 2,3 mg, con mezzo piatto di zucca circa 1,1mg e circa 0,5mg con 3-4 albicocche, nel tuorlo d’uovo invece sono 0,113 mg.
Vitamina C
È un micronutriente che non possiamo sintetizzare e supporta vari meccanismi di difesa cellulari. Un buono status della vitamina C contrasta le infezioni virali comuni come le malattie respiratorie ed evita lo sviluppo di complicanze. Il fabbisogno giornaliero varia da 105 mg a 85 mg (rispettivamente per uomini e donne). È importante assumerla con la dieta, mangiando ad esempio 2 kiwi al giorno (128 mg), un’arancia (75 mg), una ciotola di fragole (81 mg) o di ribes rosso (50mg) . Mangiando 100 g di peperone rosso o di cavolo nero ne assumiamo dai 128 mg ai 120 mg, se optiamo per i broccoli 89 mg, spinaci 54 mg, mentre una porzione di lattuga o rucola o cavolo rosso crudo ne apportano rispettivamente 47, 88, 55 mg. Poiché è una vitamina che si ossida facilmente e si perde con la cottura ad alte temperature, è preferibile cuocere a vapore e gli agrumi andrebbero tenuti in frigo e mangiati o bevuti subito, in caso di spremute.
Acidi grassi polinsaturi omega-3
Il capostipite della famiglia è l’acido α-linolenico (ALA). L’organismo non è in grado di sintetizzarlo, per questo è definito un nutriente essenziale che deve essere necessariamente introdotto con la dieta. Presente soprattutto in alcune tipologie di frutta secca e di semi oleosi. Tre cucchiaini di semi di lino ne apportano 5,1 mg, 7-8 noci 2 mg. Fondamentali per l’organismo sono anche l’acido eicosapentaenoico (EPA) e l’acido docosaesoenoico (DHA), appartengono anche essi alla classe degli omega-3. Il fabbisogno giornaliero può essere soddisfatto assumendo pesce azzurro (che ne risulta più ricco): alici, sarde, sgombri. Consigliate 2-3 porzioni di pesce settimanale e 30 gr di noci. Troppo sale a tavola riduce le difese immunitarie, e quindi la possibilità di contrastare le infezioni batteriche. Bastano 6 g in più al giorno per mandare in tilt una parte fondamentale del sistema immunitario. Stesso meccanismo avviene introducendo troppi zuccheri: una sola lattina di bevanda gassata zuccherata può contenerne fino a 39 g. La dose raccomandata è 25 g. L’effetto sul sistema immunitario è immediato, iniziando 30 minuti dopo il consumo di zucchero, e può durare fino a cinque ore. Consumo di alcol: l’alcool sopprime il sistema immunitario in ambedue le sue componenti, innata e acquisita, e altera il microbiota intestinale. Se assunto in modo persistente nel tempo riduce le capacità dei globuli bianchi di circondare e distruggere batteri pericolosi. L’eccesso di alcolici, inoltre, interferisce con la produzione di citochine, rendendo più sensibili alle infezioni. Da evitare assolutamente quando è in corso un’infezione virale o batterica. Per mantenere un buon stato di salute, e avere un sistema immunitario efficiente, è bene cucinare partendo da materie prime non trasformate, non trattate con pesticidi, non provenienti da allevamenti intensivi e che non contengano additivi, zuccheri o eccesso di sale. Infine: queste linee generali non sono adattabili a tutti, occorre considerare il proprio personale stato di salute, età, intolleranza e in tal caso evitare questo o quell’alimento. Nota: Se poi ogni tanto si beve un bicchiere di vino o si mangia una fetta di salame non succede nulla. A tavola, come nella vita, anche la trasgressione ha un impatto positivo sullo stato di benessere, che a sua volta da un buon contributo al sistema immunitario."
38,https://www.corriere.it/dataroom-milena-gabanelli/coronavirus-fase-2-quando-come-scatta-allerta-milano-veneto/cdab2368-8d68-11ea-876b-8ec8c59e51b8-va.shtml,Fase 2: quando e come scatta l’allerta a Milano e in Veneto,"di Milena Gabanelli, Andrea Pasqualetto e Simona Ravizza",3 maggio 2020 | 22:30,"17/10/2020, 01:03:41","La mattina del 4 maggio a Milano si rimettono in moto 104 mila attività imprenditoriali e commerciali che fanno tornare in circolazione 339 mila lavoratori. Si aggiungono a quei 1,2 milioni che non si sono mai fermati, perché alle dipendenze di 180 mila aziende rimaste attive per fornire servizi essenziali. Complessivamente le imprese che gravitano sulla città metropolitana sono 306.500. Dunque il livello aperture complessivo sale a oltre il 90%. Poi ci sono i dipendenti degli uffici pubblici che tornano al lavoro e gli spostamenti personali. Le stime di Regione Lombardia, che prendono in considerazione anche i dati della piattaforma Open Innovation, fissano la quota di smart working intorno al 30%. Ci si aspetta che il 20% utilizzi il trasporto pubblico, mentre l’80% mezzi propri. Uno dei nodi centrali è senza dubbio il trasporto pubblico. Sette persone su dieci non dovrebbero prendere il treno pendolare e la metropolitana, altrimenti non è fisicamente possibile garantire la distanza di sicurezza. Qualche ente pubblico, dal Comune alla Procura, ha scaglionato gli orari di ingresso e uscita dall’ufficio. Il Comune ha messo 300 persone a controllare i tornelli della metro, sono disponibili mille bici e monopattini in più, che a fine mese arriveranno a 10.000. Via libera alle auto anche nell’area C e non si paga il parcheggio nelle strisce blu. Nessuno però è in grado di controllare il comportamento del singolo. Quali rischi comporta tutto questo? Il punto di partenza sono i circa 20 mila casi positivi di oggi. Nei report riservati allo studio delle autorità sanitarie ci sono le previsioni che dicono se e quando dovrà scattare l’alert. Il periodo preso in considerazione è fino al 30 giugno. Considerati i 14 giorni di incubazione del virus, le prossime due date cruciali sono il 18 maggio e il primo giugno.
Scenario uno (quello ideale): l’evoluzione prosegue come nell’ultimo periodo di lockdown, e quindi nelle prossime due settimane avremo una media di 166 nuovi contagi al giorno, per scendere intorno ai 76 al primo giugno.
Scenario due: la situazione rimane stabile con una media di 280 casi in più al giorno ed è considerata sotto controllo.
Scenario tre: la media dei contagi giornalieri comincia salire fino a superare i 359. In questo caso scatterebbe l’alert: vuol dire che al 18 maggio avremo oltre cinquemila positivi in più rispetto ad oggi, che diventerebbero oltre dodicimila al primo giugno, con il sistema sanitario che entra in sofferenza.
Gli scenari quattro e cinque vanno da quello considerato rischioso (457 casi), a quello classificato come catastrofico: 578 nuovi casi al giorno in due settimane.
Il conto su cui si basano le previsioni è un calcolo matematico: numero dei casi positivi di oggi diviso per la media della settimana precedente. È il cosiddetto «indice di contagio», che attualmente è di 0,8. Se il rapporto va all’1 vuol dire che a fine giugno avremmo oltre 16.000 casi in più. All’1,1 oltre 37 mila, che diventano 94 mila all’1,2, mentre all’1,3 si superano i 245 mila in più. Si ritorna cioè al punto di partenza. Una catastrofe per la tenuta delle strutture sanitarie. Il sistema ospedaliero su Milano si presenta all’appuntamento con la Fase 2, con 425 posti di Terapia intensiva Covid-19 occupati su 551 disponibili (fra ospedali pubblici e privati accreditati). Liberi, insomma, ce ne sono 126, ma le dimissioni continuano di ora in ora. Nell’ultimo mese è finito in rianimazione il 10% dei ricoverati, vuol dire che oggi, verosimilmente, il sistema è in grado di reggere fino a 1.200 nuovi ricoverati. Per questo, un possibile ritorno al lockdown su Milano è strettamente collegato al numero di contagiati che necessita di un ricovero, che è in media il 20% dei positivi. Una percentuale che potrebbe scendere, grazie a diagnosi più precoci: nelle ultime settimane infatti il numero dei tamponi nella città metropolitana è raddoppiato, passando da 2 a 4 mila al giorno. In questa fase è cruciale il perfetto funzionamento del sistema di mappatura e di sorveglianza dei positivi e dei loro contatti. Tra domani e mercoledì la Regione approverà la nuova apposita app con la quale ogni medico ha l’obbligo di segnalare immediatamente un paziente con sintomi anche lievi, per identificarlo. La sperimentazione, che riguarda la città metropolitana, partirà subito. Alla app, che si chiama SMainf (e sta per segnalazione Malattie infettive) avranno accesso, su Milano, oltre 5000 medici (di famiglia, pediatri, case di riposo, ospedalieri, medici del lavoro). Per il paziente sintomatico scatta subito l’isolamento, ancor prima di eseguire il tampone e attenderne l’esito. Così per i contatti stretti, compresi i colleghi di lavoro. La segnalazione è visibile anche al Comune e al medico di base per la sorveglianza. Per rintracciare i contatti invece l’Asl, al momento, usa ancora metodi tradizionali: telefonata ai familiari e al datore di lavoro. Le disposizioni che riguardano la mappatura saranno estese anche all’intera regione, ma per l’utilizzo della app bisognerà attendere qualche giorno. In Veneto la ripartenza ha gli occhi puntati su un dato: i ricoveri. Il campanello d’allarme scatterà a quota 1.400. Da qualche giorno il numero di pazienti dei reparti Covid-19 presenti negli ospedali territoriali oscillano intorno a quota mille (esclusi un centinaio in terapia intensiva, e in costante calo). Se con la riapertura massiccia delle aziende, che vede circa 1,6 milioni lavoratori teoricamente ai cancelli (cioè l‘84% dei dipendenti totali di circa 351 mila imprese), la curva degli infetti ricoverati dovesse risalire di un 40%, l’Unità di crisi disporrà una nuova chiusura. Tutto dipenderà dalla distribuzione dei nuovi contagi: se sarà concentrata in poche zone, si chiuderanno quelle, se sarà più diffusa si torna al lockdown. La situazione verrà monitorata da un programma potente e velocissimo, messo in pista dalla Regione il 24 febbraio, subito dopo il primo decesso per Covid-19 a Vo’ Euganeo, e attivo dall’8 marzo. Funziona così: su ognuna delle sette province c’è un pallino rosso con il numero di contagi aggiornato di ora in ora. Clicchi ed escono i Comuni, e per ogni Comune il dettaglio dei casi positivi. L’ultimo clic stringe il focus sui quartieri, con le vie e i numeri civici dove ci sono gli infetti. Spunta l’identità di ogni caso positivo e una lista di informazioni: età, tessera sanitaria, medico curante, conviventi, e da ultimo luogo e datore di lavoro. Una radiografia del soggetto, ordinata, capillare, inedita. Il sistema è stato ideato da una società di ingegneria informatica sotto il coordinamento dall’ingegner Lorenzo Gubian, responsabile dei sistemi informativi di Azienda Zero, l’ente sanitario cui fanno capo le Asl venete, che hanno collaborato alla messa in funzione della piattaforma. Sono stati incrociati i dati di tre archivi: l’anagrafe sanitaria per avere i numeri civici dei contagiati e dei conviventi, quella del personale sanitario, e il database di Veneto Lavoro, l’agenzia regionale che raccoglie le informazioni di tutti i dipendenti delle aziende e dei datori. I dati sono visibili solo dal capo della task force, dal governatore Luca Zaia, dall’assessore alla Sanità regionale e dal direttore generale, mentre ad aziende sanitarie, Comuni e Prefetture vengono trasmessi solo quelli di loro competenza per attivare l’isolamento fiduciario, i tamponi, e la sorveglianza della quarantena. Domanda: non c’è un problema di privacy? «In tempi normali non si incrociano tutte queste banche dati – riconosce Gubian - L’abbiamo fatto nell’interesse superiore della salute pubblica. È chiaro che finita l’emergenza tutto dovrà rientrare». Per il ritorno alla normalità sarà dunque dirimente l’efficienza delle misure messe in campo dalle autorità politiche e sanitarie. Ma lo sarà altrettanto il comportamento dei singoli. Solo la costante e individuale consapevolezza che il virus è sempre fra noi, in attesa della più piccola disattenzione, potrà alla fine ucciderlo."
39,https://video.corriere.it/covid-monitoraggio-veneto/74df6a88-8d5d-11ea-876b-8ec8c59e51b8,Covid monitoraggio Veneto,,,"17/10/2020, 01:04:13",Covid monitoraggio Veneto 
40,https://www.corriere.it/dataroom-milena-gabanelli/morti-covid-tutte-bugie-dell-europa-ecco-dati-reali/1c28ca00-88b3-11ea-96e3-c7b28bb4a705-va.shtml,"Morti Covid, tutte le bugie in Europa. Ecco i dati reali",di Milena Gabanelli e Simona Ravizza,28 aprile 2020 | 00:19,"17/10/2020, 01:04:31","Il periodo preso in considerazione tra un Paese e l’altro può variare di qualche giorno, in base all’aggiornamento che ciascuno fa, ma vengono sempre analizzati i dati dei decessi fotografati dagli Istituti di statistica nazionali tra marzo e aprile 2020 rispetto alla media degli ultimi quattro anni (2015-2019). Per avere un confronto attendibile ovviamente non sono paragonati i dati dell’ultimo minuto. Dimentichiamoci, allora, per un attimo i bollettini quotidiani e guardiamo i morti registrati dalle anagrafi. La Spagna conta 68.056 decessi contro i 39.981 dello stesso periodo negli anni precedenti. È il Paese dove la crescita è maggiore: più 70%. I Paesi Bassi fanno registrare un più 50% (22.352 contro 14.895). Segue l’Italia con 78.757 decessi al 4 aprile contro 57.882. Gli ormai noti dati Istat ci dicono che a livello italiano l’aumento in media è del 36% (ben sappiamo, però, che la più colpita è la Lombardia con incrementi che arrivano a decuplicarsi nei comuni della Bergamasca). Anche il Regno Unito registra un più 36% (63.842 contro 46.877). Poi Svizzera più 25%, Francia e Svezia più 20%. Questo aumento dei decessi, in gergo statistico, viene definito «eccesso di mortalità». Per fare un passo in avanti occorre quantificare la distanza che c’è tra le vittime in più che si contano quest’anno e i morti che ci vengono comunicati tutti i giorni dalla Protezione civile e dalle autorità degli altri Paesi. Il confronto fa emergere un numero: quello delle vittime non contemplate dai bollettini Covid-19, ovvero la sottostima. In cima alla graduatoria in termini assoluti c’è il Regno Unito (meno 8.184), poi la Spagna (meno 7.326), quindi l’Italia (meno 5.547), i Paesi Bassi (meno 3.797), la Francia (meno 3.679), la Svizzera (meno 339) e la Svezia (298). Annota il ricercatore dell’Ispi Matteo Villa: «Qui capiamo, ancora, cosa manca per un approccio più sistematico alla Fase 2: riuscire a tener traccia delle persone decedute è cruciale per poter comprendere come stia procedendo realmente l’epidemia in ciascun Paese». È ovvio che non tutti i decessi in eccesso possono essere considerati di sicuro morti da Covid-19. Ma il numero è la spia più attendibile che possiamo avere sul reale tasso di incidenza dell’epidemia sulla popolazione, i cosidetti «effetti collaterali», che include appunto i decessi non da coronavirus, ma di pazienti che non sono riusciti a essere curati al meglio in un momento in cui gli ospedali sono stati travolti dai malati Covid-19. Qui prendiamo in considerazione la differenza tra i decessi reali e quelli comunicati non più in termini assoluti, ma in percentuale. Ne esce la classifica dei Paesi con i bollettini meno affidabili. La sottostima maggiore è dei Paesi Bassi (104%), a ruota il Regno Unito (93%), la Francia (41%), l’Italia (36%), la Svezia e la Spagna (35%) e la Svizzera (34%). «Non è vero che l’Italia sottostima i decessi molto più degli altri Paesi europei — sottolinea Villa —. Anzi, è sorprendente constatare come siano più o meno tutti in linea tra il 30 e il 40%, tranne Paesi Bassi e Regno Unito che invece sono molto lontani dagli altri». Complessivamente, la verità è che i dati comunicati sono sottostimati del 49%. Manca, insomma, all’appello una vittima su tre. I dati reali — ossia i morti in più rispetto agli anni scorsi — ci permettono anche di sapere qual è il Paese europeo davvero più colpito per milione di abitanti. Spagna 663 decessi, Italia 586, Regno Unito 554, Paesi Bassi 524, Francia 482, Svezia 295, Svizzera 246. «Questa classifica è molto più realistica di quella che otterremmo utilizzando i soli numeri comunicati», riflette Villa. Il Belgio è un caso a sé, addirittura quasi ignorato. Non è possibile calcolare il numero reale di morti causati dalla pandemia perché non è aggiornato il registro con il numero totale dei decessi a marzo e aprile. Il governo belga, però, dice di essere più trasparente rispetto al resto d’Europa perché, dentro ai suoi 7.200 morti Covid dichiarati, include anche i sintomatici non testati e le morti sospette dentro le case di riposo, dove si sta consumando una silenziosa strage: quasi il 50% dei morti. Anche se prendiamo questo numero per buono, restano fuori dal conto tutti gli altri. Infatti se si confronta l’unico dato disponibile, ovvero la media dei decessi degli anni 2009-2018, si può vedere per esempio che dal 7 al 13 aprile il numero dei morti Covid-19 supera quello relativo a tutte le altre cause."
41,https://www.corriere.it/dataroom-milena-gabanelli/coronavirus-medici-denunciano-aziende-sanitarie-politica-vuole-scudo-penale/60471a8a-87c7-11ea-8a3a-5c7a635a608c-va.shtml,"Coronavirus: i medici denunciano le aziende sanitarie, la politica vuole lo scudo penale",di Milena Gabanelli e Rita Querzè,26 aprile 2020 | 22:32,"17/10/2020, 01:04:54","Vediamo come sono andate le cose, a partire dai presidi di tutela numero uno: le mascherine. Le Regioni avevano sul tavolo il piano contro le pandemie (dal 2007 in Veneto ed Emilia Romagna, e ben due a partire dal 2006 in Lombardia). Una disposizione chiave dice: «Fate scorta di dispositivi di protezione, mascherine, guanti, tute». Al contrario della Germania, le nostre aziende sanitarie non lo hanno mai attuato, e quando è arrivata la tempesta i dispositivi mancavano. Va sottolineato che, per i medici, le mascherine dovevano essere le FFP2 e P3. Lo richiedeva l’Inail. Siccome scarseggiavano le regole sono state cambiate in corsa dall’Oms e poi dal governo stabilendo che bastavano quelle chirurgiche, che proteggono il paziente ma non l’operatore. È andata avanti così fino a poco tempo fa, e quindi si sarebbe dovuto, quantomeno, fare il tampone a medici e infermieri esposti, per tenerli fuori dagli ospedali in caso di positività, come raccomanda dal 25 marzo il Ministero della Salute. D’altra parte, fin da fine febbraio, con l’analisi dei primi casi di Vo Euganeo e di Codogno, è stato confermato che a trasmettere il virus sono anche persone senza sintomi, ma infette. Ogni Regione ha le sue regole, che poi vengono recepite in modo diverso dalle singole aziende sanitarie. Una però vale per tutti: chi si ammala di Covid-19 torna al lavoro dopo due tamponi negativi. All’ospedale di Lodi succede che almeno cinque medici positivi al test, vengono fatti rientrare dalla malattia dopo un solo tampone negativo. E così decine di ospedalieri sono tornati in corsia, a contatto con i pazienti, senza sapere di cosa si erano ammalati. Dopo le continue proteste delle associazioni dei medici, il 10 aprile la Regione Lombardia ha emanato un’ordinanza in cui viene prescritto il tampone anche ai medici che si sono ammalati a casa, o che hanno sintomi. Ebbene, venerdì 24 aprile l’Anaao, insieme a tutte le altre associazioni, ha inviato una diffida alla Regione perché diverse aziende sanitarie si rifiutano di fare il tampone al personale sanitario che ha riscontrato i sintomi del Covid-19 mentre era a casa e anche a quelli che stanno in corsia (tosse, perdita dell’olfatto e del gusto) se non hanno anche la febbre sopra 37,5. Ci sono poi i casi dei medici asintomatici che dentro l’ospedale hanno avuto contatti senza mascherina con persone malate. A Bergamo nei giorni successivi al «contatto a rischio» non veniva fatto alcun tampone per scoprire se erano stati contagiati. In situazioni analoghe a Parma veniva fatto il test entro sette giorni, e chi risultava positivo veniva mandato a casa. Infine i medici di famiglia. Per loro non ci sono procedure da seguire e fino a pochi giorni fa nemmeno i dispositivi di protezione. Con il Covid, l’Inps ha sospeso le visite fiscali ma ai medici è stato lasciato l’obbligo di vedere il paziente per fare il certificato medico, e quello di fare le ricette di carta per una serie di farmaci, come le terapie del dolore. Cosa succede quando un medico di base si ammala? In Lombardia ancora oggi in buona parte possono contare sul tampone soltanto se finiscono al pronto soccorso. In Emilia Romagna bastavano i sintomi, come in Veneto, dove invece da quasi un mese si esaminano tutti i medici di famiglia, anche senza sintomi. La velocità varia a seconda dei territori. Si va dal 97% in provincia di Padova, al 25% di quelli della provincia di Verona (fonte Fimmg). Intanto dal 2 aprile in Emilia sono partiti i test sierologici su tutto il personale sanitario, in Lombardia sono iniziati il 23 aprile, con diversi gradi di priorità. Il risultato di tutto questo è che il tasso di infezione degli operatori sanitari, calcolato dall’ISS, in Lombardia è 19,1 volte superiore a quello della media della popolazione, in Emilia Romagna 6 volte, e in Veneto 3,9 volte. Li abbiamo chiamati giustamente «eroi», ma visto che durante la pandemia non avevano le condizioni adeguate per curare i pazienti di Covid-19, i medici hanno chiesto uno scudo penale e civile limitato ai mesi dell’epidemia. Maggioranza e opposizione si sono dette favorevoli, ma hanno presentato emendamenti al Cura Italia (uno firmato da Salvini per la Lega e uno da Marcucci per il Pd) che toglievano ogni responsabilità anche ai dirigenti delle aziende sanitarie e delle Regioni, impedendo anche al personale sanitario di contestare inadempienze al datore di lavoro. I primi ad insorgere sono stati proprio i medici dicendo che se così dovevano andare le cose avrebbero rinunciato allo scudo anche per se stessi. Alla fine gli emendamenti sono stati ritirati, ma il Parlamento ha disposto con un ordine del giorno che si tornerà sulla questione a breve. Chiarire cosa ha funzionato e quali errori sono stati fatti è un dovere: nei confronti del personale sanitario, delle vittime, e dei cittadini che finanziano il sistema sanitario pagando le tasse."
42,https://www.corriere.it/dataroom-milena-gabanelli/covid-quanti-soldi-hanno-finora-donato-italiani-mappa-regione/30a1db12-8407-11ea-ba93-4507318dbf14-va.shtml,Covid: gli italiani donano oltre mezzo miliardo di euro. La mappa per Regione,di Domenico Affinito e Milena Gabanelli,22 aprile 2020 | 00:11,"17/10/2020, 01:05:17","Le donazioni raccolte in denaro e in beni materiali direttamente acquistati per l’emergenza pandemia variano, chiaramente da regione a regione. Si è raccolto di più dove il virus ha colpito più duramente: in Lombardia si è arrivati a quasi 100 milioni di euro, a cui si sommano i 21 per l’ospedale Covid in Fiera e i 12 milioni del Comune di Milano. Oltre 75 milioni in Emilia Romagna, 57 milioni in Veneto, 22 in Lazio, circa 20 in Piemonte, 14 in Liguria, 8,5 in Toscana, 8 in Puglia e Campania, quasi 7 in Friuli, oltre 6 in Umbria e 6,5 nella sola provincia di Trento.   PROTEZIONE CIVILE NAZIONALE
Il Dipartimento nazionale della Protezione civile nazionale ha raccolto sul proprio conto 127.772.368 euro, di cui 34 milioni già spesi per acquisto di Dpi e ventilatori polmonari.
CROCE ROSSA ITALIANA
A oggi sono 81 le aziende e gli enti che hanno già donato alla Croce Rossa Italiana per supportare le attività di contrasto all’emergenza Covid. A questi si aggiungono circa 12.000 piccoli donatori privati Sono 27 invece le realtà aziendali e gli enti che hanno fatto donazioni in beni e servizi, tra cui Ali Baba e Jack Ma Foundation e la Croce Rossa cinese che hanno fatto una donazione del valore di circa 3,5 milioni. Le donazioni in denaro già erogate e disponibili per la Cri ammontano a un totale di 12.945.939,53. I maggiori donatori sono stati Rolex con 2milioni, Coca Cola con 1,3 milioni; Credit Agricole e WindTre conun milione. I fondi liquidi saranno impiegati a seconda dei vincoli indicati dal donatore e comunque in risposta ai fabbisogni che emergono del territorio. Quelli impiegati finora sono stati usati per l’acquisto di Dpi, ambulanze per trasporto in emergenza e ad alto bio contenimento, veicoli, materiali sanitari, prodotti per l’igienizzazione e disinfezione, strumentazione e materiali per ospedale da campo, materiali elettromedicali, ventilatori polmonari, materiali di alto bio contenimento e aiuti alle famiglie attraverso buoni spesa e derrate alimentari.
CARITAS
La campagna lanciata da Caritas Italiana ha raccolto 14 milioni dalla Conferenza Episcopale Italiana e provenienti da donazioni e otto per mille e 1,1 milioni di euro attraverso 350 donazioni (compresi i 100 mila euro donati da Papa Francesco). I fondi saranno destinati a sostegno di poveri e bisognosi (4 milioni saranno destinati alle Caritas diocesane maggiormente colpite dall’emergenza) e per l’acquisto di dispositivi di protezione individuale. A livello regionale e diocesano ogni Caritas si è poi attivata lanciando iniziative di raccolta fondi, beni alimentari e generi vari (le Caritas diocesane hanno segnalato un aumento delle richieste di aiuti alimentari dal 20% al 50%). Oltre due milioni di euro sono stati immediatamente erogati: 10.000 euro per ogni Diocesi, per le necessità più urgenti alle comunità. Tra i principali sostenitori anche la Società Italiana di Microchirurgia e Fondazione Barilla. E con beni materiali Sofidel, Galbusera, Bauli, Coop Alleanza 3.0, Esselunga. La Presidenza Cei ha anche messo a disposizione altri 6 milioni di euro extra per i Paesi del Terzo Mondo colpiti da virus.
CORRIERE/GAZZETTA/LA7
L’iniziativa benefica del Corriere della Sera, della Gazzetta dello Sport e de LA7 ha raccolto finora 2,9 milioni. I fondi già stanziati sono: 247.567,80 all’Ospedale Sacco di Milano, 500 mila all’Ospedale Niguarda di Milano, 498.493 euro alla Fondazione per l’Ospedale dei bambini Buzzi di Milano, 300mila euro agli Spedali civili di Brescia, 297.600 euro al Covid Hospital di Schiavonia (Padova), 61.490 all’Istituto di ricerche farmacologiche Mario Negri di Bergamo. C’è poi la donazione di 100 mila euro da parte di un cittadino tedesco che vive in Svizzera con la causale «Da un tedesco che ama gli italiani». Molte delle donazioni raccolte da regioni ed enti nazionali arrivano dai protagonisti dell’economia del Paese. Banca Intesa ha messo a disposizione 110 milioni di euro, Eni 35 milioni, Banca d’Italia 20,9 milioni, Enel Cuore 23, Unipol 21, Snam 20 e Ferrero 15. Dieci milioni a testa sono stati devoluti da Lavazza, Berlusconi, Agnelli, Giuseppe Caprotti e Moncler. Cinque a testa da Della Valle, Ubi Banca, Atlantia, Reale Group, Tecno Holding (sistema Camere di commercio). Tre milioni e mezzo da Amazon e Bnp Paribas e 3 a testa da Zegna, Chiesi, Gavio, Conad, Benetton, Gruppo Astm e De Longhi. Amadori ha donato 2,2 milioni. Due milioni a testa hanno donato Armani, Gucci, AstraZeneca, Barilla, A2A, Gruppo Perfetti Van Melle e Rovati. Un milione e mezzo Edison, Gruppo Vegè. 1,3 milioni Coca Cola. Con un milione ciascuno, infine, Findus, Gsk Italia, Credit Agricole, Nexi, McDonald’s Italia, Angelini, Famiglia Polegato (Geox), Saras (Moratti), Zoppas, Novartis, Unicredit, Campari, Deloitte, Caleffi, Bracco, Mayhoola (Valentino, Pal Zileri) e WindTre.
Ci sono poi i grandi benefattori che hanno preferito l’anonimato. Dall’elenco , mancano i donatori internazionali , o che hanno reso disponibili fondi a sostegno dei redditi dei propri dipendenti. Val la pena di elencare i detenuti del carcere di Ragusa: hanno fatto una colletta, raccogliendo 573 euro da donare all’Ospedale di Modica, «con la speranza – scrivono in una lettera – che questo brutto calvario finirà presto». Molte delle raccolte lanciate dalle aziende sanitarie territoriali e dagli ospedali pubblici e privati sono passate dal web. La piattaforma che ne ospita di più è Gofundme con oltre 15 milioni di euro raccolti attraverso 600.000 donazioni (il sito trattiene una commissione del 3,15%). La piattaforma è stato accusata, tra l’altro, di pratica commerciale scorretta dall’Antitrust perché l’interfaccia del sito può portare in errore l’utente e versare un ulteriore mancia alla piattaforma stessa (che può arrivare al 10%). Altri 3.027.925 euro sono transitati da Forfunding (la piattaforma di Banca Intesa, che non ha commissioni) con un totale di 16.236 donazioni (compresi i 420.273 euro per l’ospedale da campo di Bergamo promossi dal Cesvi). 1.693.796 euro arrivano da la Rete del dono, che ha una commissione del 3%. Circa 300 mila euro la piattaforma Tinaba, l’unica che ha zero commissioni. Sulla programmazione e distribuzione ci sono differenze fra regioni, come abbiamo visto, c’è chi ha già proceduto agli acquisti e chi non ha ancora pianificato l’utilizzo delle donazioni. Per i soggetti pubblici ci sono di vincoli: sono tutte donazioni extrabilancio che vanno destinate solo a fronteggiare le necessità legate alla pandemia. A rispondere in prima persona della buona gestione e rendicontazione di come viene speso il denaro, a seconda delle Regioni, sono le giunte e i dirigenti amministrativi, le unità di crisi e i direttori amministrativi delle diverse strutture destinatarie. In Emilia Romagna e in Veneto sono il Presidente Bonaccini e Zaia a fare da garanti. La provincia autonoma di Trento ha affiancato un comitato di rappresentanti dei donatori, a garanzia dell’uso corretto dei fondi. Sull’aspetto della trasparenza, questa volta, c’è un punto fermo: l’art. 99 del DL 18 marzo 2020 numero 18, il cosiddetto «Cura Italia», prevede che al termine dello stato di emergenza nazionale la rendicontazione sia pubblicata da ciascuna pubblica amministrazione sul proprio sito internet. Alcune regioni, (Lombardia, Piemonte, Val d’Aosta, Campania, Sardegna, Friuli Venezia Giulia), piattaforme e Ong stanno già pubblicando, mano a mano i dati dei fondi raccolti, le altre, man mano stanno allestendo una sezione dedicata con tutti i dati."
43,https://www.corriere.it/dataroom-milena-gabanelli/lockdown-chi-ha-perso-chi-ha-guadagnato/6d27148e-825a-11ea-afba-f0dcf1bf9a9f-va.shtml,"Coronavirus, chi ha guadagnato e chi ha perso con il lockdown?",di Milena Gabanelli e Fabrizio Massaro,19 aprile 2020 | 22:35,"17/10/2020, 01:05:42","Secondo i calcoli dell’Istat sono rimaste ferme metà delle imprese presenti in Italia: il 49% del totale, ovvero 2,2 milioni, che danno lavoro a 7,4 milioni di persone (di cui 4,9 milioni dipendenti). Per quel che riguarda l’altra metà l’Istat ha presentato alla commissione Bilancio del Senato i conti aggiornati: sono rimaste aperte 2,3 milioni di imprese (il 51% del totale), con 9,3 milioni di addetti di cui 6,8 milioni dipendenti. Queste imprese nel 2019 hanno rappresentato un fatturato di 1.373 miliardi (57,4%), un valore aggiunto di 464 miliardi (59,3%) e un valore delle esportazioni di 146 miliardi (35%). In generale, su 23,3 milioni di occupati totali, circa 16 milioni sono rimasti al loro posto, in quei settori di attività ancora attivi. Una sorta di zoccolo duro del Pil italiano. Ma questo in teoria, perché una cosa è «il potenziale aperto», un’altra è quello che si è davvero prodotto. Oltre al personale sanitario (quasi 2 milioni), e gli addetti ai servizi alle famiglie (733 mila), l’elenco di chi ha potuto continuare l’attività è abbastanza lungo: addetti alla logistica e ai trasporti, giornalisti e comunicatori, bancari e assicuratori, pubblica amministrazione, insegnanti. Hanno lavorato quasi tutti gli addetti all’agricoltura (il 94% con 854 mila lavoratori), così come hanno tenuto aperto quelli nelle attività immobiliari, i professionisti, gli addetti al noleggio, le agenzie di viaggio, i servizi di supporto alle imprese. Poi ci sono le «altre attività di servizi collettivi e personali», in totale sono rimasti al lavoro 281 mila addetti, e tra questi, ad esempio, gli organizzatori di matrimoni e le pompe funebri; ma i primi non hanno battuto un chiodo, i secondi invece sono impegnati 24 ore al giorno. Solo un quinto è rimasto invece al lavoro nel settore alberghi e ristorazione (318 mila persone), di fatto quei ristoranti che possono consegnare a domicilio. Lo smart working ha aiutato parecchie di queste attività a mantenere il livello produttivo (tutto il settore della pubblica amministrazione, banche, assicurazioni, informazione). Ci sono poi alcune aziende che si sono parzialmente riconvertite nella produzione di mascherine, disinfettanti o componenti di ventilatori polmonari. Fra questi ci sono anche imprese che hanno svolto attività solo «pro bono» e quindi non hanno incassato: per esempio Lamborghini e Ferrari per le valvole respiratorie, oppure i grandi marchi del lusso che si sono messi a produrre camici per i sanitari. Altre aziende sono state autorizzate a lavorare in deroga perché producono beni funzionali ai «settori essenziali» rimasti aperti, come i produttori di componenti che servono nell’industria medicale. Ma queste imprese possono lavorare solo per la quota relativa alla fornitura per la filiera cui appartengono e non al 100% della loro capacità. Una parte corposa poi conta i clienti sulle dita di una mano: dagli alberghi alle agenzie di viaggio ai distributori di benzina. Possono lavorare ma i loro incassi sono crollati dell’80%, stima l’Istat. E a marzo si sono vendute in Italia appena 20 mila auto, un decimo del solito. Quindi molte lavorano a regime ridotto per scarsità della domanda, e il centro studi di Confindustria ha stimato un calo del 15% della produzione industriale nel secondo trimestre. In questo scenario tremendo, a qualcuno è andata bene. I primi numeri su marzo, mese di avvio del lockdown, li ha appena diffusi la Confcommercio, relativamente alle vendite al dettaglio rispetto allo stesso mese del 2019. Il comparto alimentare ha registrato un +9,6%, perché le famiglie hanno mangiato di più a casa e hanno fatto scorte di cibo; più 4% la vendita di prodotti farmaceutici e terapeutici; più 8% i servizi di telecomunicazione, dato che internet è l’unico mezzo che consente di lavorare da casa e di restare in contatto con parenti e amici. Ma anche nei settori che vanno bene non è tutto facile. Per esempio, l’alimentare: solo l’effetto «scorte» – ha calcolato Federalimentare nella nota congiunturale su marzo – ha prodotto 750 milioni di euro di vendite in più. Ma è un incremento che solo in parte – spiegano da Prometeia – compenserà le mancate esportazioni, l’assenza di fiere internazionali come Vinitaly e Cibus, e il crollo delle vendite nei ristoranti, nei pub e nei bar. In sostanza c’è da attendersi che il fatturato complessivo dell’alimentare calerà a fine anno del 4,6% dato che in tanti, avendo meno soldi in tasca e temendo magari un contagio, preferiranno mangiare in casa piuttosto che fuori. A livello di ricavi cresceranno solo la farmaceutica (+3,9%) e la sanità e l’assistenza sociale (+2,9%), dato che ci sarà una domanda sempre più forte di farmaci e di dispositivi di protezione individuale e prodotti per l’igiene e la casa. Un esempio è la multinazionale P&G: venerdi 17 ha presentato nei conti del trimestre un + 6% nelle vendite, grazie a Nord America e Europa. Ha venduto soprattutto prodotto per l’igiene, ma ha subito un crollo nei rasoi Gilette: se non si va in ufficio ci si rade di meno. È previsto invece un impatto «attenuato» nei settori di internet, telefonia e abbonamenti digitali, dato che sempre più si farà smart working, e-learning e streaming. Anche le vendite di notebook e i piccoli elettrodomestici, come quelli per il trattamento dell’aria, potrebbero ricavare qualche beneficio. Tutto il resto – dai viaggi per turismo o affari, il settore dello spettacolo, delle attività ricreative, la cura della persona, l’automobile, l’abbigliamento, l’edilizia, i mobili e gli altri beni cosiddetti «durevoli» per la casa – subirà tracolli."
44,https://www.corriere.it/dataroom-milena-gabanelli/coronavirus-usa-trump-risposta-emergenza-politica-prima-salute-cittadini/5488f030-7e79-11ea-9d1e-3b71f043fc58-va.shtml,"Coronavirus, negli Stati Uniti la politica viene prima della salute dei cittadini",di Andrea Marinelli e Milena Gabanelli,14 aprile 2020 | 22:33,"17/10/2020, 01:06:05","Che la politica sia finita davanti alla salute dei cittadini, però, è evidente da un altro dato. Gli unici 6 Stati che non hanno ancora deciso di indire un lockdown totale sono tutti repubblicani, così come la grande maggioranza di quelli che hanno chiuso per ultimi, da aprile in poi. In Oklahoma, la questione è totalmente in mano ai sindaci. In South Dakota, la governatrice Kristi Noem si è rifiutata di dire ai residenti di stare a casa e ora si ritrova uno dei principali focolai del Paese in un impianto per la lavorazione della carne di maiale, che potrebbe mettere a rischio la filiera in tutti gli Stati Uniti. I governatori di Florida, Georgia e Mississippi — tutti Stati vinti da Trump nel 2016 — dopo aver respinto per due settimane le richieste degli esperti di salute pubblica, hanno ordinato ai propri residenti di restare a casa soltanto il 2 aprile. Il caso più noto è quello del governatore della Florida Ron DeSantis — un opaco politico locale che ha vinto le elezioni nel 2018 grazie al sostegno del presidente — che, mentre scuole e università chiudevano in tutto il Paese per la pandemia, ha lasciato che gli studenti affollassero le spiagge durante le vacanze di primavera. «Se mi prendo il virus, chissenefrega», disse uno di loro scatenando polemiche mondiali. Il ragazzo, un 22enne dell’Ohio, si è poi scusato, ma il governatore della Florida — lo Stato insieme al Maine con la più alta percentuale di anziani, la categoria più a rischio in questa emergenza — ha lasciato passare ancora due settimane prima di tenere tutti chiusi in casa. Poi, lunedì 13 aprile, ha fatto ripartire alcune «attività essenziali», fra cui il wrestling: gli sport con «audience nazionale» sono infatti fondamentali per l’economia dello Stato. E la fondatrice della World Wrestling Entertainment Linda McMahon è una fedele alleata di Trump. Il governatore della Florida DeSantis, come gran parte dei conservatori, ha esitato proprio per paura delle ripercussioni sull’economia in un anno elettorale. «La posizione del governo è che nella scelta fra perdere lo stile di vita americano — a causa del disastro economico — e perdere vite americane, dobbiamo sempre scegliere la seconda opzione», ha chiarito il deputato repubblicano dell’Indiana Trey Hollingsworth, definendo la seconda opzione «il male minore». Tutti i presidenti in corsa per la rielezione dopo una «crisi» sono stati sconfitti, come mostra uno studio di Mehlman Castagnetti rilanciato dal sito Axios: George H. W. Bush nel 1992, con la disoccupazione al 7,4% e il Pil che l’anno precedente si era contratto dello 0,1%; Jimmy Carter nel 1980, con la disoccupazione al 7,2% e il Pil calato dello 0,3% nello stesso anno; Gerald Ford nel 1976, dopo due anni con la disoccupazione fra il 7,8% e l’8,2% e il Pil in contrazione fra lo 0,2 e lo 0,5. E poi Herbert Hoover nel 1932, e anche William Taft nel 1912. Il pezzo forte del programma elettorale di Trump — l’economia — si è schiantato insomma sul virus e sulle 16,5 milioni di richieste di sussidi di disoccupazione presentate in 3 settimane (il precedente record settimanale era di 695 mila e risaliva al 1982), e i suoi alleati più fidati hanno fatto blocco con lui: in particolare DeSantis, che guida uno degli Stati in bilico per eccellenza. Non tutti gli Stati in mano ai repubblicani, però, hanno seguito l’agenda del presidente. In Ohio, un altro dei principali stati in bilico, il governatore Mike DeWine è intervenuto presto e ha preparato lo Stato alla pandemia in arrivo. Il 26 febbraio, due giorni prima che Trump definisse il coronavirus la «nuova bufala» del partito democratico, la Cleveland Clinic annunciava la predisposizione di 1.000 posti letto aggiuntivi negli ospedali. Il 4 marzo, mentre Trump continuava a minimizzare e in Ohio non c’erano ancora casi conclamati, DeWine annullava una convention di fitness che avrebbe attirato 60 mila persone a Columbus. Oggi lo Stato del Midwest, scrive il Washington Post, ha molti meno casi rispetto a Michigan, Illinois, e Pennsylvania, tre stati a cui è paragonabile: 6.975 contagi contro i 25.635 del Michigan, i 22.025 dell’Illinois e i 24.292 della Pennsylvania. Anche i morti sono di meno: in Ohio sono 274, in Michigan 1.602, in Illinois 798 e in Pennsylvania 589. A trasformare gli Stati Uniti nell’epicentro mondiale del coronavirus è stata proprio la lenta risposta dei leader politici, che ne ha accelerato la diffusione. In particolare, spiega una dettagliata analisi del New York Times, il presidente Trump è stato molto lento nel capire la portata del rischio e ad agire, preferendo — per sei settimane — controllare il messaggio, proteggere l’economia e respingere gli avvertimenti dei suoi funzionari più importanti. A fine gennaio 2020 il consigliere economico Peter Navarro aveva avvertito Trump del rischio imminente della pandemia da Covid-19, ma per due mesi il presidente ha continuato a sostenere che il virus avrebbe schivato il Paese, e sono quando era con le spalle al muro si è messo in mano a esperti come l’immunologo Anthony Fauci, dal 1984 direttore del National Institute of Allergy and Infectious Diseases, costretti a smentire le falsità del presidente mentre gestivano la più grave crisi sanitaria di questo millennio. Al 14 aprile, negli Stati Uniti 23.604 persone sono morte a causa del coronavirus e circa 581 mila casi sono stati rilevati ufficialmente. Gli Stati più colpiti sono quelli democratici del Nordest e del Midwest — in particolare New York, New Jersey, Connecticut, Michigan e Illinois — ovvero i più densamente popolati e dove il virus è arrivato prima. Il numero totale delle vittime però è certamente più alto. Il Wyoming, ad esempio, ufficialmente ha registrato un unico decesso il 13 aprile ma, come ha spiegato un medico legale dello Stato a Cnn, alle vittime non sono stati fatti test. La situazione è stata confermata da 13 medici legali in 9 diversi Stati: mancano i test. «La risposta più semplice è che il National Center for Health Statistics del Cdc conta solo coloro che hanno scritto Covid-19 sul certificato di morte», ha spiegato un portavoce del Centers for Disease Control and Prevention. Il problema dei test accomuna tutti i Paesi occidentali colpiti dalla pandemia. Negli Stati Uniti, ha spiegato in un’inchiesta di Nature David Pride, esperto di malattie infettive della University of California di San Diego, molti laboratori — che hanno speso migliaia dollari per adattarsi all’emergenza e possono restituire i risultati anche in 24 ore — stanno operando capacità ridotta, perché gli ospedali continuano a lavorare con le compagnie diagnostiche con cui operavano prima anche se, a causa dalla grande domanda, processano i risultati in 3-7 giorni. Più rallenti la diagnosi, però, più favorisci la diffusione del virus. In New Jersey, il secondo Stato più colpito, è stato effettuato un test ogni 75 abitanti, mentre a New York è 1 su 40. Come ha raccontato il New York Times, mancano tamponi e infermieri che li facciano: ai tendoni drive-through dove si fanno i test, i cittadini malati — con la tosse, la febbre e gli occhi arrossati – sono costretti a passare la notte in auto pur di fare un tampone, poi devono aspettare giorni per avere il responso. Ad oggi sono stati fatti poco meno di 3 milioni di tamponi su una popolazione di circa 330 milioni. Secondo gli esperti spetta al governo federale ridurre le barriere logistiche nel fare i test, ma il presidente è troppo impegnato a pensare alla sua rielezione. Le conseguenze devastanti del mancato coordinamento fra il governo federale e gli Stati sono state particolarmente evidenti a New York, lo Stato colpito più duramente dalla pandemia. Le zone con più contagi e vittime sono quelle del Queens e di Brooklyn, dove vivono le classi più povere in spazi ristretti ed in sovraffollamento, costrette a lavorare per mancanza di denaro, mentre i medici non hanno avuto alcuna direttiva su come affrontare l’epidemia: è servito tempo per reperire tamponi, mascherine e respiratori perché sono prodotti nei paesi asiatici. Il presidente da un lato lodava l’impegno del personale medico, dall’altro li accusava velatamente di rivendere le mascherine. «C’è qualcosa di strano se passi da una richiesta di 10 mila mascherine a 300 mila», ha affermato Trump, lasciando intendere che un non meglio specificato ospedale newyorkese «le facesse uscire dalla porta sul retro». Accuse gratuite e zero prove, ma intanto gli aiuti dal governo federale sono arrivati con ritardo, e sono stati destinati soprattutto agli Stati prevalentemente repubblicani e a coloro che lo avevano appoggiato nella sua campagna elettorale. Il governatore democratico del Kentucky Andy Beshear, per esempio, ha rivelato che ogni volta che ha tentato di acquistare materiale protettivo, questo gli è stato scippato dal governo federale che arrivava all’ultimo e offriva di più; quello della California Gavin Newsom ha speso un miliardo di dollari per poterselo fabbricare da solo, arrivando per primo a dichiarare una secessione del suo Stato per quanto riguarda la gestione dell’emergenza. Una cosa buona, però, Trump l’ha fatta: quella di avallare l’utilizzo di un protocollo di cura a base di idrossiclorochina e azitromicina, un regime terapeutico che stanno adottando anche alcune regioni italiane e che sembra avere qualche successo. Un’iniziativa dei medici ospedalieri, che si sono attivati nel giro di pochi giorni bypassando e quasi forzando l’Food and Drug Administration. Sta di fatto che ancora oggi non ci sono disposizioni precise sul livello di lockdown, su quali mascherine mettere e in quali circostanze. È vero che nessun Paese era pronto ad affrontare questa emergenza planetaria, ma il livello di impreparazione da parte della prima potenza economica e scientifica al mondo è il fatto che sorprende di più."
45,https://www.corriere.it/dataroom-milena-gabanelli/mascherine-come-sono-fatte-che-cosa-servono-cosa-filtrano-come-riutilizzarle/e7db0f72-78f1-11ea-ab65-4f14b5300fbb-va.shtml,"Mascherine: come sono fatte, a che cosa servono, cosa filtrano e come riutilizzarle","di D. Affinito, M. Gabanelli e S. Ravizza",8 aprile 2020 | 00:03,"17/10/2020, 01:06:29","I coronavirus hanno dimensioni di 100-150 nanometri di diametro (600 volte più piccoli di un capello) e si trasmettono mediante goccioline (droplets) delle secrezioni di naso e bocca che vengono emanate durante la normale respirazione, quando si parla, e in grandi quantità in caso di tosse e starnuti. In particolare, lo starnuto può spingere queste goccioline ad una distanza fino a 4 metri. Queste goccioline possono raggiungere anche dimensioni di pochi micron nel caso di formazione di aerosol, come accade in alcune manovre sanitarie. Come ormai sappiamo le mascherine di protezione si dividono in due categorie: quelle chirurgiche, pensate per proteggere il paziente dalla contaminazione da parte degli operatori (medici, infermieri) in sala operatoria (o dal dentista), e le FFP1, FFP2 e FFP3 (o N95, N99 e N100 nella normativa americana), pensate per proteggere gli operatori dalla contaminazione esterna e per questo chiamate Dpi (Dispositivi di protezione individuale). Sono formate da due o tre strati di tessuto non tessuto (Tnt) costituito da fibre di poliestere o polipropilene. Tipicamente, lo strato esposto all’esterno è costituito da un materiale di tipo spun bond (un tessuto non tessuto usato nel settore automobilistico e industriale) con eventuale trattamento idrofobo, che ha la funzione di conferire resistenza meccanica alla mascherina e proprietà idrofoba. Lo strato intermedio è costituito da Tnt prodotto con tecnologia melt blown e costituito da microfibre di diametro 1-3 micron; questo strato svolge la funzione filtrante. Un eventuale terzo strato, tipicamente in spun bond, è a contatto con il volto e protegge la cute dallo strato filtrante.
Capacità filtrante: pressoché totale verso l’esterno (superiore al 95% per i batteri), mentre hanno una ridotta capacità filtrante dall’esterno verso chi le indossa, di circa il 20%, principalmente dovuta alla scarsa aderenza al volto.
A che cosa servono: se ben indossate, sono molto efficaci nell’impedire a chi le indossa di contagiare altre persone, come dimostrato da un recente studio di Nature Medicine. Ma le chirurgiche non garantiscono una protezione elevata nei confronti del virus che proviene dall’esterno, proprio perché non aderiscono bene al volto e non trattengono le particelle fini e molto fini generate, ad esempio, dall’aerosol. «Sono dispositivi di protezione individuale pensati per un uso industriale per proteggere da polveri, fumi e nebbie (siderurgia, farmaceutica, metallurgia etc)» spiega Pierpaolo Zani, general manager di Bls, azienda italiana specializzata nella produzione di prodotti per la protezione respiratoria. Sono catalogati di terza categoria: «rischio vita», se non sono progettati o indossati correttamente possono comportare la morte. I filtranti facciali si sono adattati all’uso sanitario, nei reparti di malattie infettive, perché il materiale che li costituisce, ha un’alta capacità di filtraggio dell’aria. Sono realizzati con tessuti-non-tessuti con proprietà e funzionalità differente. Lo strato esterno della mascherina protegge dalle particelle di dimensioni più grandi, lo strato intermedio è solitamente in tessuto melt blown e filtra le particelle più piccole. Lo strato interno, a contatto con il volto, ha la doppia funzione di mantenere la forma della maschera e di proteggere la maschera dall’umidità prodotta con il respiro, tosse o starnuti. Lo strato filtrante agisce meccanicamente (come un setaccio) per particelle fino a 10 micron di diametro. Sotto queste dimensioni, l’effetto più importante è quello elettrostatico: la fibre cariche elettrostaticamente attirano e catturano le particelle. Tutte aderiscono bene al viso, e tutte sono disponibili in versione con e senza valvola. FFP1: dall’esterno verso l’operatore e viceversa è del 72%.
FFP2: la capacità filtrante in entrambe le direzioni è del 92% e le dimensioni dei pori filtranti sono più grandi di quella del virus, ma bloccano le particelle con l’effetto elettrostatico e i virus che non viaggiano sotto forma di areosol, come accade nella maggior parte dei casi. Sono ben tollerate e devono essere cambiate meno di frequente, perché il potere filtrante si mantiene.
FFP3: hanno una capacità filtrante verso l’interno ed esterno pari al 98%. Sono quelle che proteggono in modo pressoché totale, perché i pori filtranti sono più piccoli del virus, e i valori sono simili a quelli delle mascherine chirurgiche. Controindicazioni: possono essere mal tollerate da chi li indossa, perché si accumula all’interno della mascherina l’aria espirata, inumidendo il materiale della maschera e rendendo complessivamente più faticosa la respirazione. Inoltre, l’umidità della maschera ne riduce il potere filtrante in entrata e, pertanto, devono essere cambiate frequentemente. Hanno la caratteristica di consentire una agevole respirazione, ma proteggono chi le indossa e non gli altri, perché attraverso la valvola esce il respiro e quasi tutto quello che c’è dentro. Le FFP1 hanno una capacità filtrante in entrata del 72%. Le FFP2 del 92%, mentre le FFP3 del 98%. In uscita filtrano non più del 20%, quindi non dovrebbero essere usate dalla popolazione generale al di fuori dell’ambiente ospedaliero, perché le persone infette (quindi anche gli asintomatici) che le indossano potrebbero trasmettere la malattia ad altre persone. Le mascherine chirurgiche sono monouso e non ci sono procedure, scientificamente validate, per la loro «disinfezione». L’utilizzo di disinfettanti o vapori di aria calda potrebbero danneggiarne il tessuto, facendo perdere la sua efficacia come barriera. Per questa ragione occorre utilizzarla, e quindi uscire di casa, solo se strettamente necessario. In assenza di una nuova mascherina, si può lasciarla all’aria aperta per almeno 12 ore prima di riutilizzarla, stando sempre bene attenti a non toccare la parte interna della mascherina. Se si può ancor meglio lasciala all’aria per 4 giorni così si è certi che un eventuale traccia di virus si è spenta. Bisogna però essere consapevoli che l’efficacia della mascherina non sarà identica a prima, quindi è ancora più cruciale «mantenere sempre le distanze di sicurezza». I filtranti facciali FFP1, FFP 2 e FFP 3 possono essere riusabili solo se non sottoposto a usura del materiale (se non sono rovinati). I trattamenti possibili di rigenerazione sono tre: 1) esposizione ad alta temperatura (superiore a 60°) in ambiente umido (come indicato dall’istituto statunitense NIOSH per il SARS-CoV-2); 2) esposizioni ai raggi ultravioletti; 3) trattamento con soluzioni idroalcoliche al 60/70%. Quest’ultimo è il trattamento più promettente in termini di penetrazione di tutti gli strati della maschera e mantenimento delle proprietà meccaniche, inclusa la forma. Sulla validità di questi metodi non vi è accordo scientifico. A casa, se si vuole riutilizzare questi tipi di mascherine, è possibile adottare come metodi di sterilizzazione un disinfettante spray, il vapore del ferro da stiro, oppure lampade UV. Si sottolinea, ancora una volta, che non sono metodi di cui sia stata accertata l’effettiva validità."
46,https://www.corriere.it/dataroom-milena-gabanelli/coronavirus-confini-europei-frontiere-morsa-restrizioni-viaggio/4bbfda8c-774d-11ea-9a9a-6cb2a51f0129-va.shtml,I confini europei nella morsa del coronavirus,di Milena Gabanelli e Luigi Offeddu,5 aprile 2020 | 22:59,"17/10/2020, 01:06:53","Austria: sospesi i voli passeggeri con l’Italia e chiusi 47 valichi terrestri su 56. Per il trasporto merci gli autisti devono esibire un certificato medico non più vecchio di 4 giorni. Gli stranieri residenti possono rientrare in Austria sottoscrivendo l’impegno alla quarantena volontaria. È permesso il transito senza soste in territorio austriaco.

Belgio: gli italiani che vogliono tornare devono autocertificare motivi di assoluta urgenza. Alitalia offre ancora «un’offerta rimodulata» fra Roma e Bruxelles, mentre Brussels Airlines ha cancellato tutto.

Finlandia: per i transfrontalieri valgono le norme Schengen. Restrizioni ai confini orientali, quarantena obbligatoria. Raccomandazione di evitare viaggi all’estero. Sospesi i voli civili in arrivo, permessi quelli merci, ma con quarantena obbligatoria per i piloti.

Francia: stretti controlli ai confini. Traffico merci ammesso «se compatibile con la salute pubblica». Gli autisti hanno l’obbligo di mostrare il certificato della effettiva necessità del viaggio. Fino al 15 aprile chiuse le frontiere, restano aperte quelle con l’Italia. Air France offre ancora voli passeggeri, ma raccomanda di verificare prima con i consolati.

Germania: controlli ai confini, traffico libero per merci e transfrontalieri. Chi arriva in nave ad Amburgo (i voli sono in genere tutti sospesi) da Italia, Iran, Corea, Giappone, dovrà avere la «passenger locator card» che traccia i movimenti per 30 giorni.

Grecia: sospesi voli da e per Italia, Spagna, Francia, Inghilterra. Sospesi anche i collegamenti navali.

Irlanda: chiunque arrivi, esclusi i viaggiatori dall’Ulster, è tenuto alla quarantena di 14 giorni se è stato in zone colpite da virus. Tutti i cittadini sopra i 70 anni verranno monitorati fino al 31 luglio.

Italia: negli scali è garantita l’operatività per i soli voli di Stato, trasporto organi, canadair, cargo e voli emergenziali. Completamente sospesi i voli da e per la Spagna fino all’11 aprile. Ripresi giovedì invece i traghetti passeggeri per la Sicilia e Sardegna.

Lussemburgo: sospesi voli e viaggi non essenziali, abolito il divieto di circolazione festivo dei Tir.

Malta: sospesi voli da Germania, Francia, Spagna, Svizzera, Italia. Dal nostro Paese sospesi anche i collegamenti marittimi fino a data da definirsi. Quarantena obbligatoria. Multa fino a 1.000 euro per chi non rispetta le restrizioni.

Olanda: sospesi tutti i voli da e per Italia, Spagna e Austria.

Portogallo: divieto di sconfinare via terra. Sospesi voli da e per Italia e Spagna.

Gran Bretagna: Alitalia opera ancora da Fiumicino su Londra, si vola anche da Zurigo e Francoforte, «ma in rapida riduzione». Gli italiani possono rientrare in patria, previa autocertificazione e autoisolamento volontario. Nessuna restrizione per gli italiani in arrivo. Se presentano sintomi lievi la quarantena è di 7 giorni.

Spagna: dal 16 marzo confini terrestri aperti solo a spagnoli, transfrontalieri o residenti, che documentano cause di forza maggiore o bisogno. Via libera alle merci.

Svezia: confini aperti. Nessuna misura di auto-isolamento, libertà di circolazione (fonte Frontex/Viaggiare Sicuri/Farnesina). Bulgaria: divieto di ingresso per cittadini italiani, cinesi, iraniani, coreani, provenienti da Gran Bretagna, Bangladesh, India, Maldive, Nepal, Sri Lanka, Spagna, Irlanda Nord, Francia, Germania, Olanda, Svizzera, fino al 17 aprile. Permesso il transito per tornare al proprio Paese. Sospensione voli da e per Italia e Spagna.

Croazia: confini chiusi in entrambi i sensi. Con eccezioni concesse a diplomatici, militari, medici, camionisti. Obbligatoria quarantena di 14 giorni in auto-isolamento domiciliare o in strutture ospedaliere per chi arriva dall’Italia e altri Paesi «contagiati».

Danimarca: blindati i confini, schierato l’esercito e per entrare nel Paese occorre provare una ragione importante, fino al 13 aprile. Frontiera aperta solo per il passaggio di beni alimentari e medicine.

Estonia: entrano solo estoni e stranieri residenti o in transito verso il loro Paese d’origine. Sui traghetti verso Finlandia, Svezia, Germania si sale solo con l’auto.

Lettonia: divieto di spostamento passeggeri su aerei, auto, treni, lungo i confini esterni dell’Ue.

Lituania: vietato l’ingresso agli stranieri, con l’eccezione di autisti merci. Vietata l’uscita dei cittadini lituani, a meno che non che lavorino all’estero.

Polonia: entrano solo i polacchi. Nessun limite per chi lascia la Polonia via terra. Gli stranieri con permesso di lavoro e residenza possono tornare, ma con obbligo di quarantena (esentati autisti merci e transfrontalieri).

Romania: divieto di entrata ai cittadini non Ue, tranne quelli in transito. Proclamato formalmente lo «stato d’assedio». Quarantena per chi viene dai Paesi Ue con più di 500 casi. Sospesi voli da e per Italia, Spagna, Germania, Francia, e i treni da e per l’Italia.

Slovacchia: ingresso vietato agli stranieri, ad esclusione di chi ha il permesso di residenza, con obbligo di quarantena. Sospesi i voli civili per tutti.

Slovenia: dall’Austria possono entrare solo cittadini con certificato medico rilasciato non più di 3 giorni prima. Sospesi tutti i voli e i treni dall’Austria.

Ungheria: frontiere aperte solo per gli ungheresi (fonte Frontex/Viaggiare Sicuri/Farnesina). Al momento solo chi ha applicato rigidissime misure interne con chiusura delle attività non cruciali, monitoraggio sanitario di massa e controllo degli spostamenti della popolazione è riuscito a contenere la pandemia, ovvero Cina e Corea del Sud, dove stanno gradualmente riprendendo le attività. Per quel che riguarda l’Ue, non è mai arrivata una raccomandazione sul primo presidio di difesa dal contagio: l’obbligo per tutti i cittadini di indossare da subito la mascherina. Del resto non ce n’erano per tutti, avendo da anni delegato la Cina a produrle per tutti noi."
47,https://www.corriere.it/dataroom-milena-gabanelli/covid-19-tagli-servizio-sanitario-nazionale-chi-li-ha-fatti-perche/b18749f6-736d-11ea-bc49-338bb9c7b205-va.shtml,"Coronavirus in Italia: i tagli al Servizio sanitario nazionale, chi li ha fatti e perché",di Domenico Affinito,31 marzo 2020 | 23:52,"17/10/2020, 01:07:16","Per prima cosa va detto che stiamo affrontando una pandemia e che il nostro Ssn sta conducendo una battaglia mai affrontata in precedenza. Secondo l’Istituto superiore di sanità, che monitora ogni anno i dati dell’influenza, l’epidemia del 2009-10, la cosiddetta febbre suina causata dal virus A/H1N1, in Italia colpì 4.408.000 persone, causando 443 gravi crisi respiratorie e 229 morti. Lo scorso inverno, caratterizzato da un’elevata circolazione virale, i due ceppi influenzali A/H1N1 e A/H3N2 hanno invece colpito 8.072.000 persone, mandandone 812 in terapia intensiva, con 205 deceduti. I numeri di oggi fanno paura. I primi casi di polmonite anomala in Italia vengono segnalati già a fine dicembre, quando dalla Cina arriva la segnalazione all’Oms. Il 30 dicembre a Piacenza c’è un picco di 40 polmoniti in una settimana. Il 7 gennaio a Milano si segnalano più polmoniti della media: da 50 a 80 in più al giorno al San Paolo e 70 al giorno in più al Niguarda. Anche a Como l’11 gennaio gli ospedali cittadini segnalano il sovraffollamento per casi di polmonite. Settimane in cui il virus ha circolato liberamente, soprattutto negli ospedali. Non solo non è scattato il piano antipandemia governativo del 2016, ma addirittura il Ministero della Salute il 5 gennaio scriveva in una circolare che l’Oms «non raccomanda alcuna misura specifica per i viaggiatori» e «raccomanda di evitare qualsiasi restrizione ai viaggi e al commercio con la Cina in base alle informazioni attualmente disponibili». Un via libera alla Covid-19. Prima dell’inizio della pandemia in Italia c’erano 5179 posti di terapia intensiva tra pubblico e privato. Occorre considerare che ogni anno il 48,4% dei posti sono occupati da pazienti affetti da altre patologie.Una circolare del ministero della Salute del 1 marzo stabiliva che aumentassero del 50%. Al 31 marzo in terapia intensiva ci sono 4023 pazienti e 9122 posti letto (guarda la tua regione). Non siamo ancora arrivati al picco e le unità in più sono diventate operative strada facendo. Durante il mese di marzo più di un medico degli ospedali di Cremona, Bergamo, Brescia ha drammaticamente ammesso di avere dovuto scegliere quali pazienti «intubare» e quali no. Scelta dolorosa, e decisa sulla base dell’età associata alla presenza di gravi patologie pregresse. Fino a fine febbraio, quindi, l’Italia disponeva di 8,58 posti di terapia intensiva ogni 100 mila abitanti. Gli ultimi dati di confronto europei li ha pubblicati nel 2012 la prestigiosa rivista Intensive care medicine. Otto anni fa in Italia i posti di terapia intensiva erano 12,5 ogni 100 mila abitanti contro i 29,2 della Germania e i 21,8 dell’Austria. D’altronde nel 2016, stando agli ultimi dati Istat disponibili, la Germania destinava alla Sanità il 165% di fondi pubblici in più di noi (con il 35% in più di abitanti), la Francia il 90% in più (con il 9,8% in più di abitanti) e la Gran Bretagna il 66% in più (con l’8% in più di abitanti). In pratica mentre noi spendevamo 1.844 euro ad abitante, la Francia ne spendeva 3.201, la Germania 3.605 e la Gran Bretagna 2.857. Quello della spesa sanitaria è uno dei nodi centrali di questa storia. Dal 2001 a oggi il fabbisogno sanitario statale in termini assoluti è quasi sempre aumentato, passando da 71,3 miliardi nel 2001 a 114,5 nel 2019. Se dieci anni fa i 105,6 miliardi di euro erano il 7% della ricchezza nazionale, nel 2019 i 114,5 miliardi erano il 6,6%: un taglio dello 0,4% del Pil in 10 anni che porta la firma dei governi Berlusconi IV, Monti, Letta, Renzi, Gentiloni, Conte. Secondo il rapporto della Fondazione Gimbe «Il definanziamento 2010-2019 del Servizio Sanitario Nazionale» la situazione è ancora più complessa: «Nel decennio 2010-2019 – si legge nel rapporto – il finanziamento pubblico del Ssn è aumentato di 8,8 miliardi di euro, crescendo in media dell 0,9% all’anno, un tasso inferiore a quello dell’inflazione media annua pari a 1,07%». Quindi è cresciuto in termini assoluti, ma meno dell’inflazione. Non solo, in più ci sarebbero altri 37 miliardi di euro totali di finanziamenti promessi negli anni dai governi e non realizzati o ridotti: circa 25 miliardi nel 2010-2015 per tagli conseguenti a varie manovre finanziarie e oltre 12 miliardi nel 2015-2019 quando, per esigenze di finanza pubblica, alla Sanità sono state destinate meno risorse di quelle programmate e cioè calcolate sul fabbisogno. I fondi promessi rispetto al fabbisogno e non dati: 8 miliardi decisi dal governo Monti (Finanziarie 2012 e 2013); 8,4 decisi dal governo Letta (Finanziaria 2014); 16,6 decisi dal governo Renzi (Finanziarie 2015, 2016 e 2017); 3,1 decisi dal governo Gentiloni (Finanziaria 2018) e 0,6 decisi dal governo Conte (Finanziaria 2019). Nel 2017, secondo l’Annuario statistico, il Ssn in Italia disponeva di 1.000 istituti di cura, 51,80% pubblici e 48,20% privati accreditati, per un totale di 191 mila posti letto di degenza ordinaria. Il che voleva dire 3,6 posti letto ogni 1.000 abitanti. La media europea, secondo i dati Eurostat e Ocse, era invece di 5 ogni 1.000 abitanti. Ma cosa succedeva prima dei tagli? «Nel 2007 – si legge nell’annuario di quell’anno – l’assistenza ospedaliera si è avvalsa di 1.197 istituti di cura, 55% pubblici e 45% privati accreditati. A livello nazionale sono disponibili 4,3 posti letto ogni 1.000 abitanti». Nel 1998 c’erano 1381 istituti, 61,3% pubblici e 38,7% privati accreditati: 5,8 posti letto per 1.000 abitanti. Al di là dei tagli, quindi, negli ultimi 20 anni, avevamo già deciso di ridurre il numero di ospedali e posti letto, soprattutto nel pubblico, aumentando la quota del privato convenzionato che, però, non fornisce gli stessi servizi (come i posti di terapia intensiva). Nel 1980 i posti per malati acuti erano 922 ogni 100.000 abitanti. Il 1998 è stato l’anno di svolta, l’ultimo in cui l’Italia si era sopra la media europea, poi il governo D’Alema da il via ad una discesa costante. Secondo dati dell’Oms in Italia, da allora al 2013 il numero di posti letto per malati acuti, si è quasi dimezzato, passando da 535 a 275 ogni 100.000 abitanti. Oggi siamo sotto Paesi come la Serbia, la Slovacchia, la Slovenia, la Bulgaria, la Grecia. Il numero totale dei medici per abitante in Italia rimane superiore alla media dell’Ue (4,0 rispetto al 3,6 per 1.000 abitanti nel 2017), ma il numero dei medici che esercitano negli ospedali pubblici e in qualità di medici di famiglia è in calo. Non solo, l’Italia ha meno infermieri di quasi tutti i paesi dell’Europa occidentale (ad eccezione della Spagna) e il loro numero è notevolmente inferiore alla media dell’Ue (5,8 infermieri per 1.000 abitanti contro gli 8,5 dell’Ue). In generale, quindi, i tagli alla Sanità hanno portato un calo del numero degli addetti sanitari, tra medici e infermieri, soprattutto nel pubblico. Secondo i calcoli della Ragioneria dello Stato, tra il 2009 e il 2017 la sanità pubblica nazionale ha perso oltre 8.000 medici e più di 13 mila infermieri. Una cura dimagrante che non aveva fatto i conti con «l’imprevisto». Se ne usciremo sarà solo grazie all’abnegazione di medici e infermieri, che hanno pagato e stanno pagando in prima persona. Volti anonimi, devastati dalla stanchezza e quotidianamente esposti al rischio di ammalarsi perché senza le dovute protezioni (vedi mascherine), mentre ancora la politica romana beveva aperitivi. Ebbene, è a quei volti anonimi che chiediamo venga assegnato il Nobel per la pace."
48,https://www.corriere.it/dataroom-milena-gabanelli/coronavirus-perche-non-si-trovano-mascherine/7233d98a-71fc-11ea-b6ca-dd4d8a93db33-va.shtml,Coronavirus: perché non si trovano le mascherine,di Milena Gabanelli e Simona Ravizza,29 marzo 2020 | 23:16,"17/10/2020, 01:07:38","La prima costretta muoversi è la Lombardia. Già a ridosso del 20-21 febbraio solo pochi rifornimenti agli ospedali riescono ad arrivare dai fornitori storici che avevano vinto le gare e avevano stock in magazzino, gli altri avvengono in emergenza come quello della Crespi Enterprise. Le mascherine Ffp3, le migliori sul mercato, sono vendute a 3,39 euro, ma quelle arrivate dalla Cina a gennaio dal loro produttore a Wuhan, e ordinate un mese e mezzo prima, costano 9,6. Poi più nulla. Nella stessa situazione i fornitori dell’Emilia Romagna: compravano in Cina da aziende che producevano secondo gli standard di qualità europei, ma da gennaio non consegnano più. Da quel che risulta, fino ad esaurimento scorte, nessuno ha applicato rincaro dei prezzi. In Veneto la Medline dirotta tutto solo sulla sanità veneta applicando gli stessi prezzi di aggiudicazione di due anni fa. Intanto l’epidemia si allarga e i fornitori cercano su altri mercati. La Comitec, che fornisce Emilia Romagna e Marche, si rivolge alla Turchia e ordina milioni di pezzi certificati alla Edge Mask: le Ffp2 che prima vendeva a 65 centesimi, salgono a 2,50 euro, le Ffp3 passano da 1 euro a 4,35. Consegnato il primo lotto da 200.000 e sborsato 670.000 euro, Erdogan le blocca il 5 marzo alla dogana di Ankara. A nulla serve l’implorazione del premier Conte. L’azienda ci ha rimesso i soldi, fine. La Lombardia ha 500.000 pezzi bloccati a Mumbai (India), e 100.000 l’Emilia Romagna. A provvedere per tutto il territorio è incaricata la Protezione civile nazionale, attraverso la Consip con call internazionale: al 24 marzo i pezzi distribuiti alle Regioni non raggiungono il 30% del fabbisogno reale. In questa drammatica ricerca del principale presidio di protezione dal contagio per il personale sanitario, lavoratori essenziali e cittadini, fioriscono broker e aziende che si improvvisano come intermediarie. Dice Silvia Orzi, direttrice del Servizio acquisti ospedalieri per l’Emilia Romagna: «A questo punto abbiamo cominciato a trattare con tutti, dai venditori di piastrelle a quelli dell’acciaio, che dicono di avere contatti personali con la Cina o altri Paesi, ed escludiamo chi non ci dà abbastanza garanzie. Forniamo una lettera di credito e paghiamo alla consegna, ma i primi ordini non sono mai arrivati, allora in alcuni casi anticipiamo il 10% con bonifico assicurato, alla fine qualcosa arriva, ma in termini ridotti rispetto a quello promesso». Il primo contratto è dell’ultima settimana di febbraio con la «Med 24» di Bologna, che promette 2 milioni di mascherine chirurgiche dal Brasile a 40 centesimi Iva compresa. Parte l’ordine il 26 febbraio: pagamento 50% alla consegna e saldo a 60 giorni. Le mascherine fanno tappa a Bangkok, per sbloccarle interviene la Farnesina. Ripartono per l’Italia via Londra. E lì si fermano in un deposito in città. La «Med 24» interpellata dice: «Ci sono problemi con i trasporti». Hanno trattato con la Bcm di Modena che commercializza metalli, consegna dopo una settimana e pagamento a sette giorni. Alla fine scrivono che il carico resta a Shanghai perché i cinesi vogliono pagamento cash. Si propone la ditta Linea Agri (fa vendite online): ordinate il 13 marzo 100.000 mascherine chirurgiche e 539 tute protettive. Il 23 marzo arriva la email: «Purtroppo la merce ci è stata rubata prima dell’arrivo in Italia. Ci scusiamo per il disagio». La Farmaceutica internazionale di Gravellona Toce importa farmaci, ora anche mascherine tramite il loro grossista. Ordinati un milione di pezzi, Ffp2 con valvola, costo 7,40 euro l’una. Arrivato un lotto da 60.000 la prima settimana di marzo, poi più nulla. Il carico è stato fermato prima a Dubai e poi in Canada. «Le dogane hanno cominciato a bloccare perché giravano brand falsi e senza certificazione — dicono — ma dovrebbero arrivare in Italia il 30 marzo». Alla Centrale acquisti di Parma propone via WhatsApp qualche milione di mascherine Ffp2 Ettore Ricchi di Maranello, venditore di ceramiche in Cina: «2,8 dollari l’una, più i costi del trasporto, da quantificare, bonifico anticipato». Il dialogo si ferma subito. Ricchi sostiene di averne già acquistate 200.000, che le venderà a 2 euro: un po’ ad una farmacia di Roma di via Cassia, qualche migliaia glieli ha chiesti il comando dei Carabinieri di Sassuolo (che smentiscono), e 130.000 alla Sensor Medics di Milano che ha già versato il bonifico. La Sensor, che compra direttamente dai produttori cinesi e indiani e fornisce molte strutture lombarde, si fida: «Abbiamo comprato questo piccolo lotto per fare un favore a un politico che ce lo ha raccomandato, in realtà non abbiamo bisogno di utilizzare broker». In Lombardia il film è più o meno lo stesso, idem in Veneto dove un intermediario, che aveva già intascato un anticipo, vende a 3 soggetti diversi un carico da 500.000 mascherine, e agli ospedali non arriva niente. I rivenditori che sono riusciti a prendere le forniture in Cina oggi devono pagare il charter che prima chiedeva 60/80 mila euro e adesso costa 500.000 euro, perché non devono più competere con i voli di linea che le caricavano nelle stive. E quindi tutto rincara: le tute protettive, che costavano 13 euro, oggi a meno di 20 non si trovano. Le mascherine chirurgiche arrivate in Lombardia sono passate da 10-30 centesimi a 1,4 euro. Inoltre su 123 milioni di pezzi (fra chirurgiche, Ffp2 e Ffp3) ordinati dalla Centrale acquisti, al 24 marzo ne sono arrivati 6,3 milioni. Quel che basta per una settimana. I broker comprano grosse partite con la lettera di credito delle centrali acquisti, ma succede che solo una parte la mandano agli ospedali, il resto va sul mercato online o ad altri canali. L’art. 6 del decreto 18 del 17 marzo prevede che tutto il materiale non destinato a servizi essenziali o salute pubblica, venga sequestrato e consegnato agli ospedali. Il Centro estetico di Napoli acquista 20.000 mascherine Ffp2 dalla Turchia per i suoi operatori, ma contemporaneamente si fa il sito internet per rivenderle a 6 euro l’una. A un’azienda di Vicenza viene bloccato un carico di mascherine chirurgiche acquistate in Tunisia in esportazione sotto forma di materiale idraulico. Una parafarmacia ne aveva accumulate 30.000 in un magazzino della Nomentana, destinate al mercato su internet, spacciate per Ffp2 con certificazione Ce falsa. A Verona ne arrivano 30.000 destinate ad un comune del Veneto che ne aveva però ordinate 10.000. In 5 giorni l’agenzia delle Dogane confisca 1 milione e mezzo di mascherine, 2,7 milioni di guanti, 1.840 dispostivi di ventilazione, 4.398 apparecchi medicali, 23 aspiratori chirurgici, 50.000 apparecchi per la terapia intensiva. Il materiale immediatamente sbloccato viene inviato lo stesso giorno agli ospedali attraverso la protezione civile locale. L’indennità spettante ai proprietari verrà liquidata dal Commissario straordinario. Il Commissario Arcuri ha però deciso che tutto il materiale sequestrato deve essere accentrato presso la Protezione civile nazionale, che poi deciderà a quali strutture redistribuirlo. Quindi si strozza tutto nel collo di bottiglia della burocrazia romana, mentre le Protezioni civili regionali affannano nella ricerca di ventilatori polmonari e aspiratori chirurgici, disponibili in depositi a pochi metri da loro in attesa che si decida dove debba andare. L’art. 15 dello stesso decreto autorizza la produzione di guanti e mascherine per uso medicale e per i lavoratori, in deroga alle norme Ce. Molte aziende, grandi e piccole, si sono attivate per la riconversione della loro attività, ma prima di partire con gli investimenti vogliono avere certezze sul fatto che nessuno contesti poi la sicurezza del prodotto. È richiesta l’autocertificazione del produttore, ma secondo quale criterio? In Germania l’autorità sanitaria ha disposto un protocollo semplificato da seguire. In Italia quaranta produttori si sono rivolti a Italcert e società che testano i materiali per avere indicazioni, le quali hanno definito una procedura semplificata e inviata all’Inail e all’Istituto superiore di Sanità (Iss). Tempo previsto per la risposta: tre giorni. Inail l’ha subito bocciata: occorre seguire la procedura standard (che richiese qualche mese); l’Iss dopo 10 giorni ancora non si pronuncia. Nel mentre, le aziende che sarebbero pronte alla riconversione, sono ferme. Altre hanno iniziato la produzione, ma sono bloccate comunque dalle autorizzazioni romane. In compenso nel decreto, accanto alla frase che autorizza la produzione in deroga alle norme vigenti, è stata inserita la parola «e importazione»."
49,https://www.corriere.it/dataroom-milena-gabanelli/dalla-peste-coronavirus-come-pandemie-hanno-cambiato-storia-dell-uomo/d71a9986-6dfd-11ea-9b88-27b94f5268fe-va.shtml,Dalla Peste al Coronavirus: come le pandemie hanno cambiato la storia dell’uomo,di Milena Gabanelli e Luigi Offeddu,24 marzo 2020 | 22:49,"17/10/2020, 01:07:57","Ogni pandemia ha cambiato il corso della storia: accompagnando o provocando guerre, migrazioni, crolli di imperi, sistemi economici, poteri religiosi, persecuzioni ideologiche. «È come se da millenni – riflette Ernesto Galli della Loggia, professore di storia contemporanea – fosse in corso una interminabile lotta fra noi umani e il nostro luogo di provenienza, cioè la natura. Grazie al nostro cervello ci siamo distanziati o resi più liberi da lei e una pandemia, attraverso il contatto troppo vicino e pericoloso con alcuni animali, è il modo in cui la stessa natura cerca di rimpossessarsi di quello spazio. Anche noi poi abbiamo contribuito con l’inquinamento ambientale: pensiamo solo al ruolo che l’uomo ha avuto nello sterminio delle api… ma ricordiamoci anche che nessuna pandemia è stata più forte dell’uomo». La più spaventosa è stata la Spagnola, pandemia del 1918-1920 (dilagata in due ondate, una primaverile e una autunnale, seguita forse negli Usa da due altre ondate minori fino al 1925). Esplosa alla fine della Grande Guerra, quando le popolazioni erano più debilitate e le truppe si muovevano da un continente all’altro, e trasmessa attraverso uccelli o suini dal virus H1N1. Ha ucciso fra i 50 e 100 milioni di persone nel mondo, molto di più delle vittime della stessa Grande Guerra. Arrivò fino ai confini del globo abitato, sull’Artico. Fu chiamata così perché ne parlarono per primi i giornali spagnoli e quelli americani – forse ancora influenzati dalla censura militare – preferirono evitare l’onta sul loro Paese. Perché, pare, la pandemia arrivò negli Usa con i soldati americani di ritorno dall’Europa. Non si conoscevano cure, se non rimedi empirici contro la febbre e la mascherina facciale o l’isolamento: tutto inutile o quasi. Solo nel 1938 il virologo Thomas Francis riuscì ad isolare il virus e a provare l’esistenza di altri virus influenzali, ma la strada verso il vaccino era ancora lunga e le cause dell’estinzione della pandemia sono ancor or oggi tema di dibattito. La Spagnola provocò un terremoto demografico e migratorio: molti lasciarono le proprie nazioni alla ricerca di Paesi «sani», che però non c’erano, e colpì soprattutto giovani e adulti sani che, nella normale vita civile producendo, vendendo e comprando merci, erano la spina dorsale del sistema economico. La pandemia provocò ovunque la crisi della domanda e dell’offerta, della produzione e del consumo: un vero choc per qualsiasi Paese anche economicamente sano (anche se la manodopera, diventata ricercata e rara, ottenne salari migliori). Il Pil dell’Europa occidentale calò del 7,5%. Tutto questo non poteva non avere effetti destabilizzanti sui sistemi politici e sociali interni. La repubblica di Weimar, grande «bolla» di vuoto politico e incertezza economica, nasce in Germania nel novembre 1918, in coincidenza con la fine della Grande Guerra e l’inizio destabilizzante della Spagnola. E il vuoto di Weimar preparerà l’arrivo di Hitler. Secondo alcuni storici la Spagnola, che coinvolse tutta l’Europa e gli Usa, è alla fine una delle concause indirette anche della Seconda Guerra Mondiale. Nell’ultimo secolo, un’altra epidemia trasmessa da uccelli (anatre selvatiche dalla Cina) è stata l’influenza asiatica del 1956, provocata da un virus sottotipo dell’H1N1. Durò due anni e fece 1 milione di vittime nel mondo, ma diluita nel tempo non ebbe grandi conseguenze sul boom economico in corso. Nel 2003 arriva la Sars (prima epidemia da coronavirus del ventunesimo secolo), molto contagiosa ma poco letale (8200 vittime nel mondo). Fu portata dalle anatre selvatiche del Guangdong (l’antica provincia cinese meridionale di Canton) e il virus fu identificato dal medico italiano Carlo Urbani, che ne rimase vittima. Ma le pandemie dei millenni precedenti fecero ben altre stragi. Anni 430-426 a.C.Peste ateniese, 70-100 mila vittime durante la guerra con Sparta, politicamente importante anche perché vi muore Pericle, leader dell’egemonia ateniese. Nel 2005, nel Dna estratto dai denti di uno scheletro sepolto in un cimiltero militare dell’epoca, viene isolato un batterio di febbre tifodea. E si pensa a questo, o a un antenato del virus Ebola, come origine della pandemia.
Anni dal 130 d.C in poi, Peste antonina, con 5-10 milioni vittime, forse vaiolo o morbillo portato a Roma dalle Legioni dopo la campagna contro i Parti, per alcuni storici segna l’inizio della fine politica e militare dell’Impero. Vi muore l’imperatore Lucio Vero. Dal 1346 al 1353 e poi a ondate successive che seguono le invasioni dell’Orda d’Oro tartaro-mongola, lungo la via della Seta arriva la Peste Nera, sempre portata dalle pulci dei ratti. All’assedio di Caffa mongoli e cristiani si lanciano a vicenda i cadaveri degli appestati. La piaga colpisce popolazioni europee già defedate dalle carestie iniziate nel 1315 dopo una serie di alluvioni. Vittime mai calcolate con precisione, dai 25 ai 100 milioni. Cambia il mondo agricolo del Medioevo, alcuni storici scrivono di «fine dell’antichità«. «Se devo morire fra poco, perché andare nei campi?» è il ragionamento che spinge molti agricoltori ad abbandonare le terre, che presto diventano deserti. Ma chi sopravvive, immunizzato e trasferito nelle città, vivrà meglio: diventerà manodopera ricercata e più pagata di prima, mentre la scarsità di braccia fa crescere ovunque l’innovazione tecnico-meccanica, come la stampa e le armi da fuoco. Con meno soldati in campo, ai re e signori occorrono più armi.
La Peste Nera porta anche i pogrom antisemiti, i peggiori fino ai tempi della Shoa, con gli ebrei accusati come untori. Nel 1348 una bolla di papa Clemente VII vieta di «ascrivere agli ebrei delitti immaginari». Ma la piaga colpisce anche il prestigio della Chiesa: quella «vita e salute» chiesta nelle sue preghiere e processioni, non arriva. E si prepara indirettamente il clima morale e ideologico per l’avvento della Riforma (1517: Lutero affigge le sue tesi a Wittenberg). Durò due anni e non si può definire pandemia perché fu circoscritta soprattutto nel nord Italia. Arriva probabilmente dal passaggio degli eserciti (lanzichenecchi) che dormivano nei fienili e si presero le pulci dei ratti. Conseguenze: più di un milione di morti, destabilizzazione sociale, carestie, campagne abbandonate, rivolte rurali, guerre sociali e civili in Italia. Negli ultimi 100 anni, la scienza ha accertato senza più dubbi l’origine zoonotica di varie pandemie (anche fuori dalla Cina: lo scimpanzé dei Laghi, in Africa, morsicando un essere umano avrebbe trasmesso nel 1980 il virus dell’HIV-Aids, circa 36 milioni di vittime nel mondo). La ricerca insegue nuovi vaccini, ma tremila anni dopo i coronavirus e i loro «parenti» arrivano lo stesso. Come cambierà il nostro mondo con il Covid-19 è ancora da scrivere. Sappiamo solo che non sarà più lo stesso."
50,https://www.corriere.it/dataroom-milena-gabanelli/covid-19-arma-tecnologica-arginare-virus-contagio-gestire-dopo-crisi-come-funziona/b5f459e2-6c6b-11ea-8403-94d97cb6fb9f-va.shtml,Covid-19: l’arma tecnologica per arginare il virus e gestire il dopo crisi. Come funziona,di Milena Gabanelli e Fabio Savelli,22 marzo 2020 | 22:54,"17/10/2020, 01:08:20","1) Individuati i casi di nuovi contagiati, rintracciare i contatti dei 15 giorni precedenti e testarli per interrompere la catena di contagio.
2) Sapere chi si sposta dal luogo di residenza, e dove va rispetto alle concentrazioni di contagiati è l’essenziale fotografia di partenza quando si stabiliscono blocchi alla mobilità.
3) Installare una app che individua «chi» e «dove». Per esempio se risiedi a Milano quartiere Lorenteggio, puoi vedere che al quartiere Sempione ci sono molti casi dichiarati.
4) Mantenere una fotografia «autodichiarata» della localizzazione dei sintomatici non testati aggiornata in tempo reale.
5) Assicurarsi che i contagiati in quarantena non si muovano (si possono metter sotto tracciamento e far partire un allarme se il telefono si muove).
6) Istruire le aziende che hanno lavoratori essenziali a consegnare un coupon elettronico che li autorizza a uscire (origine-destinazione dichiarati dall’azienda) e può esser verificato dalle autorità di polizia mostrando il telefono (senza autocertificazioni).
7) Distribuire il flusso nei trasporti pubblici e supermercati su diverse fasce orarie attraverso sms con ora dedicata, indicando a gruppi di residenti predefiniti le ore a loro dedicate, in modo da evitare affollamenti. Dare priorità agli anziani, mantenendo nelle ore dedicate a loro una minore densità. Funzionalità che saranno importanti anche dopo la fase acuta, quando si dovranno riprendere gradualmente le attività e partiranno anche nuove onde di contagio che andranno rapidissimamente fermate. In Corea del Sud alcune di queste applicazioni sono in funzione. I numeri di Seul ci dicono che imponendo una quarantena collettiva sin da subito, e l’utilizzo dei dati degli operatori mobili, le autorità sono riuscite ad arrestare la curva epidemica in poco meno di un mese. In un documento, già sul tavolo del governo e dell’Istituto Superiore di Sanità, un gruppo di economisti e scienziati dei dati, tra cui Carlo Alberto Carnevale Maffè della Bocconi ed Alfonso Fuggetta del Politecnico di Milano, ha proposto di replicare il modello Corea. Il team di specialisti di SoftMining, una spin-off dell’Università di Salerno, ha sviluppato un’app denominata «SM_Covid19» in grado di valutare il rischio di trasmissione del virus attraverso il monitoraggio di chiunque sia positivo. Gli ospedali potrebbero così leggere i dati di rischio e aggiornare lo stato di una persona (negativo o positivo al test). Se risulta positiva al test, il rischio di ogni altra persona con la quale questa sia venuta in contatto viene aggiornato automaticamente. Al lavoro c’è una squadra Covid-19 composta da personale sanitario e tecnico che adotta un algoritmo procedurale per l’individuazione di casi sospetti. Vengono sottoposti a screening coloro che sono domiciliati o hanno soggiornato a lungo nelle zone rosse, i familiari dei casi sospetti o confermati e chi ha avuto rapporti stretti con pazienti ricoverati provenienti dalle zone rosse o dalla Cina. Il team alle dipendenze della Protezione civile, in base alle condizioni cliniche, stabilisce la necessità di ricovero ospedaliero o di test per Sars-CoV-2 e isolamento in caso di positività. Non è considerata la platea degli asintomatici, che possono continuare ad andare al lavoro (per esempio tutte le categorie che stanno garantendo i servizi essenziali), o i sintomatici lievi, ai quali viene solo consigliato di stare a casa. Potrebbero essere decine di migliaia e infettare a loro insaputa. Molti laboratori privati di diagnostica sono già attrezzati per coprirne migliaia alla settimana, ma le indicazioni del ministero della Salute predispongono il tampone solo per i casi sintomatici che necessitano di ricovero e devono essere eseguiti solo dai laboratori accreditati, pochi per regione. Da ieri potranno identificarne di aggiuntivi. Il nuovo test diagnostico dell’italiana Diasorin, che ridurrà il processo di analisi ad un’ora (oggi la media è di sei), è pronto per andare in commercio, ma verrà consegnato solo ai laboratori ospedalieri. Quindi serve un maggior numero di test, una capillare tracciatura dei contatti e gestione in sicurezza dei flussi. Ci vuole la volontà politica per mettere a terra un progetto d’urto, andando in deroga al diritto della privacy per particolari categorie di dati (la Ue lo ha già concesso), e velocità di decisione. Basterebbe un decreto del governo e un commissario che assuma la responsabilità di una gestione anonima dei dati e della loro distruzione quando l’incubo sarà finito."
51,https://www.corriere.it/dataroom-milena-gabanelli/coronavirus-come-evitare-contagio-attraverso-rifiuti/23b84ec2-686e-11ea-9725-c592292e4a85-va.shtml,Coronavirus: come evitare il contagio attraverso i rifiuti,di Redazione Dataroom,17 marzo 2020 | 22:11,"17/10/2020, 01:08:44", Per tutti gli altri cambia poco.
52,https://video.corriere.it/dataroomsigla/6443ff14-688b-11ea-9725-c592292e4a85,dataroom_sigla,,,"17/10/2020, 01:09:03",dataroom_sigla 
53,https://www.corriere.it/dataroom-milena-gabanelli/coronavirus-smartworking-connessione-oltre-11-milioni-italiani-senza/deb45d24-66e8-11ea-a26c-9a66211caeee-va.shtml,"Coronavirus, smartworking obbligatorio per tutti ma ad 11 milioni di italiani manca la connessione",di Milena Gabanelli e Rita Querzè,15 marzo 2020 | 21:27,"17/10/2020, 01:09:28","Secondo i consulenti del lavoro, i dipendenti che non svolgono mansioni manuali o a contatto con il pubblico e che quindi possono lavorare da casa sono 8,2 milioni. La nostra normativa prevede e regolamenta due possibilità: lo smartworking, detto anche «lavoro agile», oppure il telelavoro. Nel primo caso scegli i giorni in cui non vai in ufficio, lavori da dove vuoi, e devi produrre un certo risultato in un dato tempo. In sostanza ti consente per esempio di svolgere le tue mansioni da casa se un giorno hai il figlio malato e non puoi lasciarlo solo. Il telelavoro è invece una scelta che si fa all’origine: lavori sempre da casa e devi essere connesso durante tutto l’orario d’ufficio. Ha poco successo perché il datore di lavoro ti deve dotare di computer e fare una serie di verifiche sui requisiti dell’abitazione, e alla fine viene utilizzato solo nei casi di disabilità o lontananza del luogo di lavoro. Oggi l’emergenza ha costretto buona parte dei lavoratori a passare tutti rapidamente in smartworking, ma in realtà è un telelavoro. Per entrambe le modalità le aziende devono avere un server abilitato per le connessioni esterne, ovvero un sistema che attraverso password e autentificazioni consenta di accedere al desktop dell’ufficio e dialogare con i file dell’azienda. Insomma stiamo affrontando un mega test che fa i conti con l’arretratezza tecnologica di tante aziende e un problema su tutti: in molte parti del Paese la connessione non tiene o non c’è. In Italia la banda larga ultraveloce raggiunge il 24% della popolazione, contro la media UE del 60%.Poi ci sono le «aree bianche», dove il piano da circa 1 miliardo di euro per estendere la fibra ottica a 9,6 milioni di unità immobiliari e in cui vivono 14,7 milioni di abitanti, risale al 2015. La gara fu vinta dalla società pubblica Open Fiber, che sbaragliò i concorrenti applicando un forte ribasso. Fra ricorsi, ritardi autorizzativi e grovigli burocratici i lavori sono partiti a fine 2018 con ultimazione prevista nel 2020. Ebbene, oggi gli immobili connessi in fibra ottica e wireless alla nuova rete a banda ultra larga sono 2,2 milioni, e peraltro la fibra si ferma a una distanza di 10/40 metri dalle abitazioni. Anche dove c’è una buona connessione, l’operatività è spesso ostacolata dall’ l’arretratezza tecnologica di molte aziende e da una mentalità poco aperta all’innovazione. Chi si oppone sono soprattutto i quadri intermedi che preferiscono avere i loro subordinati tutti fisicamente sotto controllo. Pochi (anche tra i capiazienda) capiscono che la vera rivoluzione non sta nel lavorare fuori ufficio ma nella produzione di risultati. Un’analisi del Politecnico di Milano mostra che la percentuale delle piccole e medie imprese che non hanno alcun interesse allo smartworking è passato nell’ultimo anno dal 38% al 51%. E oggi, con un’ emergenza arrivata tra capo e collo, sono costrette ad improvvisare: tutti in telelavoro a casa, mentre l’azienda si ritrova con la stessa organizzazione di prima e molti dipendenti che non sanno usare i programmi. Anche le pubbliche amministrazioni, che in base ad una legge del 2018 dovrebbero consentire il lavoro smart al 10% dei dipendenti, nella realtà iniziative strutturate sono state realizzate solo nel 16% dei dipartimenti. Pure qui si scontano resistenze dovute e ad un personale poco digitalizzato, oltre alle inefficienze organizzative. Pochi giorni fa, però, il coronavirus ha sbloccato tutto: una circolare della ministra Dadone ha consentito a tutti i dipendenti della Pa di lavorare da casa anche usando il proprio computer, purché non si aumentino i costi per gli uffici pubblici. Tutte le obiezioni poste negli ultimi anni (tutela dei dati aziendali, difficoltà tecnologiche) sono state superate in un colpo solo. Insomma la sperimentazione la stiamo facendo nelle condizioni peggiori possibili. Chi regge meglio sono le grandi imprese, che avevano iniziato da tempo ad organizzarsi. Ad attuare per prima un piano di smartworking allargato è stata Siemens nel 2011. A ruota sono arrivate le società delle telecomunicazioni, grandi banche, assicurazioni, utility, e anche le fabbriche più avanzate, perché le macchine possono essere programmate a distanza. Se guardiamo i numeri vediamo che Siemens aveva già 3.300 dipendenti in smartworking, e oggi non ha dovuto modificare il suo piano. L’Eni ne aveva 4.500 in modalità smart, in emergenza se ne sono aggiunti altri 11.000. Segue la Regione Emilia Romagna e Liguria, la multiutility Iren, Cnh Industrial e tante altre che nel giro di pochi giorni, e senza troppe difficoltà, hanno potuto continuare l’attività con il lavoro agile. Il lavoro agile è meritocratico: sei valutato in base ai risultati che porti e non per il tempo che passi alla scrivania. Ci guadagna l’ambiente perché meno traffico vuol dire meno inquinamento. Ci guadagnano le aziende: riducono gli spazi, pagano affitti più bassi e bollette della luce più leggere, e hanno una produttività del lavoro più alta. Uno studio della Bocconi appena pubblicato ha messo a confronto due gruppi di lavoratori uguali. Ne è risultato che i lavoratori in smartworking, su 9 mesi di sperimentazione, hanno fatto 6 giorni in meno di assenze, il rispetto delle scadenze è aumentato del 4,5% e l’efficenza del 5%."
54,https://www.corriere.it/dataroom-milena-gabanelli/coronavirus-ed-emissioni-co2-l-aria-piu-pulita-ma-non-buona-notizia-perche/3f1d4156-62d6-11ea-a693-c7191bf8b498-va.shtml,"Coronavirus ed emissioni di CO2, l’aria è più pulita ma non è una buona notizia: perché?",di Redazione Dataroom,10 marzo 2020 | 22:58,"17/10/2020, 01:09:51","Sulla rete autostradale il traffico è calato, nella settimana dal 25 febbraio al 4 marzo, del 18% in media (dati Aspi). Il traffico pesante è stato stabile con un leggero rialzo, anche perché sono aumentate le vendite online, mentre i veicoli leggeri hanno registrato un meno 20%. Meno auto anche sulle statali e in città. A Milano le telecamere dell’area B (quella che comprende il solo territorio cittadino) hanno registrato ingressi in calo del 20%, mentre quelle dell’area C hanno registrato una media del 63% in meno dal 25 febbraio al 4 marzo. La media del calo delle città dell’Emilia Romagna è stata del 12%. La riduzione dotale del CO2 da traffico veicolare, secondo una stima dell’Ispra, è stata di 139.960 tonnellate. A pulire l’aria ci ha pensato il vento. Sui data Arpa Lombardia, confrontando la media degli inquinanti della la settimana precedente l’emergenza Coronavirus con quella successiva, dal 24 febbraio al 1 marzo, c’è stato un calo di monossido di carbonio, biossido di azoto, biossido di zolfo e Pm10 in tutte le città della Regione Lombardia. Sono 15.481 le scuole fra statali e paritarie in Lombardia, Veneto, Emilia Romagna che hanno chiuso completamente la prima settimana d’emergenza (poi molte hanno riaperto solo per attività di segreteria). Impossibile sapere con esattezza se tutte abbiano spento il riscaldamento, sappiamo però che lo hanno fatto in molti, come le 40 scuole di Ferrara e i 158 plessi della città metropolitana di Milano. Sulla base del consumo di gasolio, metano, e teleriscaldamento fatto dalla città metropolitana Milano in 155 scuole da metà ottobre a metà Aprile (115 milioni di kw/h termici) Ispra ha potuto calcolare una stima di minor emissioni di CO2 nelle tre Regioni in una settimana per un totale di 78.000 tonnellate. Dal 2 marzo tutte le 53.500 scuole (statali e paritarie) italiane sono chiuse: sono 7.682.635 gli studenti a casa. Nelle ex zone rosse di Lombardia e Veneto sono state 3.543 le aziende che hanno sospeso l’attività. Le dimensioni, le attività e i consumi sono molto diversi fra loro e quindi è impossibile calcolare la quantità di minor emissioni. Dal 3 all’8 marzo gli scali milanesi di Malpensa e Linate hanno registrato la cancellazione del 50% dei voli (da 700 a 350 al giorno), per un totale di 2.100 voli (fonte Assaeroporti). La riduzione dei passeggeri, invece, è stata del 65%, ma è destinata ad arrivare all’80% nei prossimi giorni. A Fiumicino, invece, è stato cancellato il 21% dei voli, pari a 1.131 movimenti in meno, ma la percentuale salirà nei prossimi giorni al 45-50%. Lato passeggeri si registra un dimezzamento. Il totale dei movimenti in meno negli aeroporti italiani dal 15 febbraio al 4 marzo è stato di 3.398, pari a un calo di 1.761.328 passeggeri in meno. Ma le riduzioni aumenteranno con gli stop dei voli annunciati martedì 10 marzo dall’Austria, dalla Spagna e da Ryanair, Iberia, Air Malta, British Airways. Ma in quanto si traduce questo minor movimento come emissioni di gas serra? Un aereo di corto raggio consuma in media 10.000 kg di kerosene. Sul medio raggio (Milano-Dubai) 45.000, sul lungo raggio da 50.000 (Roma-New York) a 60.000 (Roma-Rio de Janeiro). Il consumo, però, dipende da tante variabili (il vento, il carico, il tipo di aereo). La stima di minori emissioni di CO2 dovuta al calo di traffico aereo in arrivo e partenza dal territorio italiano, calcolato da Transport & Environment sull’ultima settimana di febbraio, è di 140.973 tonnellate (dati dell’ultima settimana di febbraio a confronto con la stessa settimana del 2019, calcolo di Transport & Environment). La stima di Ispra include anche la prima settimana di marzo ed arriva a 210.000 ton. Il totale quindi calcolato solo sulle tre regioni, relativo a una settimana di riscaldamenti spenti, due settimane di minor traffico automobilistico e aereo (ed esclusi i consumi di riscaldamento delle aziende chiuse) ammonta ad una minor emissione di CO2 per 428.000 tonnellate (qui tutti i dati ). L’equivalente delle emissioni annuali della centrale termoelettrica Ponti sul Mincio di Mantova, o di una città come Bergamo o Monza, oppure della circolazione di 450.000 auto che percorrono 11.000 km annui. Con le restrizioni estese su tutta Italia questo numero si alzerà in modo esponenziale. Almeno dal punto di vista della salute del pianeta è una buona notizia? Per quel che riguarda gli inquinanti sì, perché le concentrazioni sono state basse, per quel che riguarda i gas serra purtroppo no. L’incremento delle concentrazioni di CO2 in atmosfera, e quindi dell’effetto serra, ha memoria di quello che è avvenuto fino ad oggi: è un fenomeno che va valutato nel medio-lungo periodo e ha bisogno di politiche e misure di riduzione delle emissioni di tipo strutturale che tendono a modificare i consumi energetici nel tempo, e non nella congiuntura. Sappiamo, invece, che il costo umano e il disastro economico innescato dalla malattia, potrebbe rendere ancora più difficile combattere i cambiamenti climatici, poiché le risorse che si pensava di destinare a progetti ambientali, dovranno essere dirottate sulla ricostruzione delle macerie. Però se i fondi già stanziati orienteranno gli investimenti in modo sostenibile quando si riparte, se verranno ripensate le catene di fornitura accorciandole, se lo smart working diventerà un modello e non più un obbligo emergenziale, allora potremmo dire che la maledetta piaga ci ha insegnato a entrare in una nuova era."
55,https://video.corriere.it/coronavirus-gabanelli-forse-ancora-non-chiaro-tutti-serve-responsabilita-isoliamoci-un-po/130ef7a4-62fd-11ea-a693-c7191bf8b498,"Coronavirus, Gabanelli: «Forse ancora non è chiaro a tutti: serve responsabilità, isoliamoci per un po’»",,,"17/10/2020, 01:10:11","A venti giorni dall’inizio dell’emergenza Coronavirus in Italia, il numero di contagiati ha superato quota 10mila casi. Milena Gabanelli invita tutti a prendere finalmente coscienza della gravità del momento: «Forse ancora non è chiaro a tutti: serve responsabilità, isoliamoci per un po’. L’unico modo per fronteggiare l’avanzata del virus è cambiare il nostro stile di vita» "
56,https://www.corriere.it/dataroom-milena-gabanelli/finanza-verde-green-bond-raccolti-581-miliardi-euro-dove-vanno-finire/196cd5fe-614e-11ea-8f33-90c941af0f23-va.shtml,La finanza verde ha raccolto 581 miliardi di euro. Dove vanno a finire?,di Milena Gabanelli e Fabrizio Massaro,8 marzo 2020 | 21:49,"17/10/2020, 01:10:37","L’anno scorso c’è stata un’impennata: 170 miliardi, +50% sul 2018. Del totale solo 56 miliardi è emesso dagli Stati, ed è quindi debito pubblico, la stragrande maggioranza è prestito privato. Il primo green bond al mondo è stato emesso nel 2007 dalla Bei, la Banca europea per gli investimenti, che ad oggi è arrivata a raccogliere 26,7 miliardi di euro, impiegati in 256 progetti in 52 Paesi. L’87% è stato speso in Europa, per esempio in Italia sono stati finanziati parchi eolici in Sicilia, Campania, Basilicata, Puglia e Abruzzo, centrali fotovoltaiche ed efficientamento energetico degli edifici. Titoli di Stato green sono già stati emessi da Olanda, Belgio, Irlanda e Francia. Li hanno in cantiere anche Spagna e Germania. L’Italia nella manovra 2020 ha previsto un fondo di 4,24 miliardi in tre anni per mettere in efficienza energetica scuole e edifici pubblici. La crisi causata dal Coronavirus potrebbe accelerare questa strada o forse, al contrario, dirottare altrove le risorse. Si vedrà. Il motore della finanza green sarà l’Europa. Bruxelles punta a mobilitare fino a 1.000 miliardi di investimenti in dieci anni, per accelerare la riduzione delle emissioni di CO2 e fare dell’Europa, entro il 2050, il primo continente a neutralità climatica. Per stimolare i privati a fare la loro parte la Ue mette a disposizione il 25% di tutti i suoi fondi, il 35% del programma InvestEu, nonché il supporto finanziario della Bei. Cento miliardi di quegli investimenti saranno destinati alle regioni e ai settori più colpiti dalla transizione ambientale, in quanto più dipendenti dai combustibili fossili. L’Europa ci mette di suo 7,5 miliardi iniziali; all’Italia andranno 400 milioni, che il governo Conte potrebbe utilizzare anche per l’Ilva e il Sulcis. C’è quindi un enorme spazio per le imprese private per finanziare con bond verdi attività come energie rinnovabili e auto elettrica. Nella finanza privata la diffusione di green bond è stata esponenziale: nel 2013 valevano appena 10 miliardi di euro. Solo in Italia nel 2019 ne sono stati emessi per 5,4 miliardi. Le società emittenti sono Enel, Iren, Hera, Terna, Ferrovie dello Stato, A2A, Erg, Intesa Sanpaolo, Ubi e Generali. Società energetiche o di utilities, poi un colosso dei trasporti – per finanziare la costruzione di treni con materiali riciclabili – mentre le banche investiranno in edifici green, mobilità pulita, gestione dei rifiuti. Ma chi controlla dove vanno davvero a finire i soldi chiesti per finalità «economicamente sostenibili»? Al momento non esiste né una regola né una definizione condivisa su cosa sia «green». Per molti anni ognuno ha fatto da sé. Poi è arrivata la Icma – la più grande associazione internazionale del mercato dei capitali – a fissare alcuni punti: le aziende che vogliono il bollino «green» sui bond devono indicare i «chiari benefici ambientali» che vogliono ottenere. E i soldi raccolti devono essere tracciati: «Hai detto di voler piantare un milione di alberi? Lo hai fatto? E come intendi utilizzare i soldi non ancora spesi»? E poi serve un parere sul progetto da parte di un soggetto indipendente. Oggi ogni società o Stato o si autocertifica su questi criteri o assolda una delle società di rating specializzate: tra queste l’olandese Sustainalytics, la francese Vigeo Eiris, la norvegese Cicero, l’americana ISS-Oekom. Ma resta la domanda: chi controlla effettivamente se poi non si tratti di operazioni di facciata per raccogliere soldi più facilmente? I grandi gestori di fondi come BlackRock, Pimco, Alliance Bernstein, le verifiche se le fanno anche in casa per essere più sicuri di come vengono spesi i soldi dei loro risparmiatori. Il mercato insomma si auto-regolamenta facendo leva sul rischio reputazionale. Gode di ottima reputazione per esempio la ong Climate Bonds Initiative (Cbi), che valuta le aziende secondo criteri molto stringenti. Nel 2017 il colosso petrolifero Repsol, che aveva avuto il bollino «green» da Vigeo Eiris, è stato valutato da Cbi non degno di quella medaglia. Aveva promesso la riduzione di 1,2 milioni di tonnellate di CO2 all’anno, ma poi nei fatti non ha mai modificato il modello di business. Molti fondi hanno considerato più affidabile la valutazione dell’Ong e hanno escluso il bond Repsol dai propri indici green. La verità è che il fenomeno è troppo grande per non essere regolato dalla legge. Commissione europea e Parlamento Ue hanno approvato il 7 febbraio scorso un regolamento che definisce le macroaree nelle quali le imprese possono chiedere soldi sotto il cappello di «bond verdi»: «mitigazione del cambiamento climatico», «protezione e uso sostenibile delle risorse marine e idrologiche», «transizione all’economia circolare», «controllo e prevenzione dell’inquinamento», «protezione e ripristino della biodiversità e degli ecosistemi». Le singole attività saranno però dettagliate entro il 2021 in quella che viene chiamata «tassonomia». La vera battaglia si giocherà proprio qui. Morgan Stanley sottolinea: «È la prima volta che vediamo una cornice che farà chiarezza su che cosa può essere considerato green. Sarà indispensabile per allontanare i sospetti di greenwashing», cioè di operazioni solo di facciata. L’Enel, che deve ancora fare i conti con la sua centrale a carbone di Brindisi (fra le più inquinanti d’Europa), è tra i capofila nelle emissioni di green bond. Quello emesso l’anno scorso è legato non a un progetto specifico ma all’intera strategia aziendale: il gruppo si è impegnato a raggiungere a fine 2021 una percentuale di capacità installata da fonti rinnovabili almeno del 55% del totale; se non rispetterà l’obiettivo, pagherà agli investitori un interesse più alto. Agli investitori è piaciuto molto: sui mercati il green tira e, anzi, non avere una «politica green» potrebbe addirittura comportare un rischio per la liquidità di un’azienda, ha avvertito Larry Fink, ceo di BlackRock. Questo perché i risparmiatori premiano chi promette di costruire un mondo migliore, pur correndo i rischi di sempre (qualora l’azienda fallisse non rivedranno i loro soldi) e nonostante le commissioni applicate siano spesso più alte e i rendimenti più bassi. In conclusione: per non far crollare un sistema che si regge sulla fiducia è meglio per tutti non tradirla."
57,https://www.corriere.it/dataroom-milena-gabanelli/primarie-usa-super-tuesday-2020-ecco-come-michael-bloomberg-ha-speso-mezzo-miliardo-pubblicita-comprarsi-casa-bianca/df19d0ac-5c73-11ea-9c1d-20936483b2e0-va.shtml,Ecco come Michael Bloomberg ha speso mezzo miliardo in pubblicità per «comprarsi» la Casa Bianca,di Milena Gabanelli e Andrea Marinelli,2 marzo 2020 | 20:32,"17/10/2020, 01:10:55","Nato in Massachusetts, Bloomberg ha ottenuto un Mba ad Harvard. Dopo aver lavorato per 15 anni nella banca d’investimento Solomon Brothers, oggi parte di Citigroup, con i 10 milioni di dollari ricevuti come buonuscita ha fondato nel 1981 una società di informazione finanziaria: la Bloomberg LP, che ad oggi ha venduto circa 325 mila abbonamenti in tutto il mondo e ha ricavi per 10 miliardi di dollari. Ha circa 20 mila dipendenti e pubblica anche un sito di news generalista e una rivista, Bloomberg Businessweek, entrambi molto influenti. Dal 2002 al 2013 è stato sindaco di New York: in quei dodici anni aveva lasciato l’incarico in azienda, e se venisse eletto presidente sostiene che la venderà. Oggi Bloomberg, 78 anni, è il nono uomo più ricco del mondo e ha un patrimonio netto di 61,9 miliardi di dollari, che sta usando per finanziarie da solo la sua campagna elettorale. Secondo i dati della Federal Election Commission, fino al 31 gennaio ha versato al suo comitato elettorale 464 milioni e ne ha spesi 409. Per farci un’idea, Trump nel 2016 investì di tasca propria 66 milioni e con le donazioni arrivò a un totale di 333 milioni per tutta la campagna elettorale, mentre Hillary Clinton raccolse 563 milioni. Le intere presidenziali, secondo un’analisi del Center for Responsive Politics, costarono a tutti i candidati 1,5 miliardi. Gran parte dei 409 milioni li ha investiti in pubblicità e in uno staff da oltre 2.000 persone, il più ampio fra i candidati. Secondo i dati raccolti dalla società Kantar Media, che traccia le spese pubblicitarie, a metà febbraio Bloomberg aveva speso 254 milioni in spot televisivi e radiofonici – di cui 156 solo negli Stati in gara al Super Tuesday – e 47 su Facebook e Google. Proprio su Facebook, nelle prime sei settimane del 2020, i suoi spot sono comparsi 1,6 miliardi di volte nei newsfeed degli utenti sulle 2,4 miliardi totali di tutti i candidati: insomma, si è comprato il 69% dello spazio. Oggi Bloomberg, 78 anni, è il nono uomo più ricco del mondo e ha un patrimonio netto di 61,9 miliardi di dollari, che sta usando per finanziarie da solo la sua campagna elettorale La sua capacità di spesa limita anche il ruolo dei Super Pac, i controversi comitati di azione politica nati dopo una sentenza della Corte Suprema del 2010, e che possono finanziare senza limiti i candidati a patto che non siano coordinati con le campagne elettorali. Gran parte dei candidati ha rifiutato apertamente l’aiuto dei Super Pac e delle grandi corporation per motivi etici: in particolare Bernie Sanders ed Elizabeth Warren, che hanno fatto campagna per limitare l’influenza dei grandi donatori sulla politica e promesso di affidarsi alle piccole donazioni degli elettori. Finora gli unici ad aver ricevuto l’aiuto di alcuni Super Pac erano Joe Biden e Pete Buttigieg: il primo ha ricevuto a gennaio il sostegno finanziario del Super Pac United the Country, che ha raccolto (e speso) 4 milioni per la sua campagna; il secondo ha potuto contare sul supporto di VoteVets, che ha mandato in onda spot per 2,1 milioni di dollari. A febbraio, però, Warren ci ha ripensato, accettando l’aiuto di Persist Pac, che ha speso 1 milioni di dollari in spot televisivi in Nevada. Sanders, al momento il grande favorito, ha ricevuto donazioni da 1,4 milioni di persone nel 2019. Secondo i dati della Federal Election Commission, dall’inizio della campagna al 31 gennaio ha raccolto 134 milioni e ne ha spesi 121. Altri 46 li ha raccolti a febbraio. Elizabeth Warren ne ha messi insieme 93 milioni da 892 mila donatori, di cui 90 già spesi e ha dovuto chiedere un prestito per proseguire la campagna, poi a febbraio ha raccolto altri 29 milioni. Pete Buttigieg — che domenica si è ritirato — ha ricevuto 82 milioni da 741 mila persone e ne ha spesi 76; Joe Biden è a 69, di cui 62 spesi, da 451 mila finanziatori e a febbraio ha ricevuto 18 milioni. Amy Klobuchar era a 34 milioni da 227 mila donatori, di cui 31 già spesi, ma lunedì sera si è ritirata anche lei. A parte Bloomberg e l’altro miliardario Tom Steyer — che ha pagato 193,6 milioni di tasca propria, di cui 37 milioni andati in spot per il Super Tuesday, finendo per ritirarsi senza aver ottenuto risultati — tutti i candidati hanno speso parecchi soldi nei primi quattro Stati e sono rimasti a corto per affrontare i costosi mercati pubblicitari del Super Tuesday: mandare un’onda una settimana di spot a Los Angeles costa circa 3 milioni di dollari. Al 31 gennaio Sanders aveva in banca 16,8 milioni, Biden 7,11 milioni, Buttigieg 6,6 milioni, Klobuchar 2,8 e Warren 2,3. Bloomberg invece aveva ancora 55 milioni, e potrebbe facilmente versarne di più. Secondo i dati di OpenSecret — che tiene il conto dei soldi ricevuti da ogni candidato — i principali finanziatori di Sanders e Warren sono i dipendenti della University of California, di Alphabet (che vuol dire Google), poi Amazon, Microsoft, Apple, la compagnia telefonica At&T, Walmart. Poi ci sono Buttigieg, che prima di ritirarsi domenica sera ha raccolto fondi nei grandi studi di avvocati, nel mondo dell’istruzione e nei settori finanziario e sanitario; Biden, anche lui finanziato da avvocati e dal settore finanziario, ma anche dagli imprenditori immobiliari e dai Vigili del Fuoco; e infine Amy Klobuchar, che andava forte fra gli avvocati e ha ricevuto donazioni dai dipendenti dell’università del suo Stato, il Minnesota. Finora, i principali candidati hanno speso in pubblicità meno di un decimo di Bloomberg: secondo gli ultimi dati di Kantar Media, Bloomberg ha speso 501 milioni di dollari al 28 febbraio, mentre Sanders 50, Buttigieg 35, Warren 24, Klobuchar 16 e Biden 14. Quest’ultimo però ha raccolto 10 milioni in 48 ore dopo la vittoria in South Carolina di sabato e li sta investendo in spot per il Super Tuesday. La differenza è che ognuno di loro deve raccogliere donazioni, mentre Bloomberg paga tutto di tasca propria. E — come ha raccontato l’ex candidato Andrew Yang citando un suo finanziatore, e come hanno confermato anche diversi media — chiede ai donatori degli avversari di non dare più soldi ai candidati, ma di spenderli contro Trump. Insomma, cerca di togliergli l’ossigeno. Il risultato si vede nei sondaggi. Se fino a dicembre Bloomberg non veniva neanche rilevato, con la spesa sono cresciuti anche i suoi numeri: in California l’ex sindaco newyorkese è quarto; in Texas è terzo e continua a crescere. Come dimostra il ritiro di Steyer, però, i soldi aiutano ma non bastano a giustificarne i sondaggi. La crescita di Bloomberg, infatti, è cominciata dopo il fiasco di Biden in Iowa e New Hampshire: in una corsa in cui i moderati sono deboli, l’ex sindaco si sta pagando la propria scalata. Resta da vedere se bastano i soldi per fermare la corsa di Sanders e «comprarsi» la presidenza."
58,https://www.corriere.it/dataroom-milena-gabanelli/polizze-rc-auto-paghiamo-piu-alte-europa-pedone-investito-6-volte-un-minuto-ecco-perche/f0a02764-5bc8-11ea-ae74-e93752023e91-va.shtml,Il pedone investito 6 volte in un minuto. Ecco perché paghiamo le polizze Rc auto più alte d’Europa,"di Milena Gabanelli, Mario Gerevini e Fabio Savelli",1 marzo 2020 | 22:28,"17/10/2020, 01:11:18","Di vincitori in questa storia se ne trovano pochi, ma ci sono, come dimostra il maxi-fascicolo sul clan Contini a Napoli. Un sistema predatorio e subdolo, nutrito da una schiera di professionisti a libro paga delle organizzazioni mafiose, che hanno costruito un indotto sofisticatissimo a basso rischio giudiziario e ad alto rendimento vista la dimensione dei risarcimenti. Medici che fabbricano referti falsi. Periti che certificano incidenti mai avvenuti. Finti testimoni che giurano di aver visto una macchina accartocciarsi o un pedone investito sulle strisce, dopo essere stati remunerati con apposito prezzario stabilito dai capizona della Camorra. Giudici di pace che lavorano per le compagnie assicurative come consulenti e al tempo stesso stabiliscono l’entità dei danni. Avvocati che scrivono pareri per maxi-ristori su sinistri inesistenti, incassando commissioni a mò di parcella. La ricaduta di tutto questo è che a Napoli il cittadino onesto paga la polizza più alta d’Italia. Esempio: un’Audi Q3 se intestata ad un automobilista residente a Bologna costa 500 euro di Rc auto, che diventano 1.040 a Napoli. E così succede che a Trento (dove le polizze sono meno care) una finta società si è intestata 340 contratti di clienti residenti a Napoli. La casistica delle truffe tocca «vette di eccellenza». A Palermo si sono fatti martellare un ginocchio per ottenere un risarcimento a quattro zeri. Ad Avellino un pedone è stato schiacciato da sei automobili diverse nel giro di un minuto; ha chiesto sei risarcimenti diversi ed è stato pure liquidato da alcune compagnie. A Foggia proprietario e affittuario dello stesso terreno chiedono (e ottengono) due risarcimenti per la grandine che ha distrutto lo stesso raccolto. Un po’ ovunque in Italia si prende a calci la scatola nera per smontare il Gps simulando un frontale mai avvenuto. Vediamo cosa dice l’articolo 642 del codice penale: «Chiunque, al fine di conseguire per sé o per altri l’indennizzo di una assicurazione distrugge, disperde, deteriora od occulta cose di sua proprietà, falsifica o altera una polizza o la documentazione richiesta per la stipulazione di un contratto è punito con la reclusione da uno a cinque anni». Su questa ipotesi di reato le compagnie assicurative sporgono querela, e i tribunali di mezza Italia si ingolfano, perché l’azione penale è obbligatoria. Eppure le Assicurazioni hanno i loro uffici antifrode, ma per vedere il grado di fraudolenza di quel sinistro occorre accedere all’archivio integrato (Aia) che mette insieme le banche dati di tutti gli incidenti sospetti, testimoni ricorrenti e la filiera della criminalità. Se ne parla da dieci anni, e forse entro il 2020 sarà operativo. Intanto nell’ultimo rapporto Ivass (2018) i sinistri non liquidati, perché potenzialmente fraudolenti, sono aumentati dell’11% rispetto al 2017. Sempre nel 2018 si sono verificati oltre 2,8 milioni di sinistri. Si stima che circa il 22% siano a rischio frode, al Sud addirittura il 37%. Secondo l’Ania, l’associazione di rappresentanza delle compagnie assicurative, i tempi di prescrizione del diritto al risarcimento del danno (2 anni, 5 in caso di lesioni personali), «permettono al frodatore di eliminare gran parte degli indizi che potrebbero consentire all’impresa di scoprire l’attività fraudolenta». Le truffe però non sono soltanto a danno delle compagnie (che si rifanno alzando il prezzo delle polizze), nella rete del web ci sono cascati in migliaia: hanno pagato, ma le polizze ricevute sono false e i relativi veicoli non sono assicurati. Oltre 300 i siti-truffa denunciati dall’Ivass negli ultimi tre anni: 224 quelli finiti sotto inchiesta della Procura di Milano, e sui quali lavora anche il Nucleo frodi tecnologiche della Guardia di Finanza. Solo i siti web ubicati in Italia e finora identificati, hanno totalizzato raggiri per circa 4 milioni. Considerando 400 euro il premio per una polizza media, significa 10 mila mezzi che circolano (o hanno circolato) fuorilegge inconsapevolmente. Ed è solo una piccola porzione del «mercato». Molti di questi siti utilizzano grafica o denominazione simile a quella delle compagnie più conosciute. Possibile che il sito-truffa della Goldassicura.com, denunciato dall’Ivass il 22 gennaio, si apra tuttora con la foto di una sede UnipolSai? Ma il problema è che per un sito-truffa individuato un altro nasce. E per rendersi più credibile riporta anche i numeri di iscrizione all’Ivass, numeri rubati ad un ignaro intermediario vero. Ma chi accede al sito non lo sa. Di questi siti web ne nascono uno al giorno con nomi tipo: genertelassicura.com (provider in Arizona), misterpolizza.com (Lituania), directassicurazione.com (Canada), polizzadiretta.net. La truffa si consuma quasi sempre intascando il premio attraverso la ricarica di una carta prepagata, che viene immediatamente svuotata ai bancomat, in cambio di un contrassegno falso spedito per mail o whatsapp. Ma intanto sono stati acquisiti anche i dati personali del truffato e del mezzo assicurato: dati che vengono riutilizzati per creare identità false, intestare veicoli, carte prepagate, nuovi siti web. Il truffato viaggia senza copertura e se viene fermato si becca la multa, il sequestro del veicolo e decurtazione di punti sulla patente."
59,https://www.corriere.it/dataroom-milena-gabanelli/ospedali-come-marchio-eccellenza-irccs-puo-ingannare-paziente-mappa/5e8a0186-57ec-11ea-a2d7-f1bec9902bd3-va.shtml,"Ospedali, come il marchio di eccellenza Irccs può ingannare il paziente | La mappa",di Milena Gabanelli e Simona Ravizza,25 febbraio 2020 | 22:59,"17/10/2020, 01:11:31","L’ultimo decreto legislativo che disciplina la materia è il numero 288 del 16 ottobre 2003, ed è molto chiaro: «Gli Istituti di ricovero e cura a carattere scientifico sono enti a rilevanza nazionale che, secondo standard di eccellenza, perseguono finalità di ricerca, prevalentemente clinica e traslazionale (cioè converte promettenti scoperte di laboratorio in applicazioni cliniche, ndr), nel campo biomedico e in quello dell’organizzazione e gestione dei servizi sanitari, unitamente a prestazioni di ricovero e cura di alta specialità». Lo Stato incentiva la loro missione elargendo fondi pubblici extra: 164 milioni nel 2019. Oggi abbiamo 51 Irccs: 21 sono strutture pubbliche e 30 private in convenzione. Il loro rendimento viene misurato dal ministero della Salute con 25 indicatori di performance, tra i quali la presenza di ricercatori che pubblicano regolarmente, il numero di pubblicazioni e loro importanza scientifica (impact factor), la capacità di attrarre finanziamenti esteri (come indice di competitività internazionale), numero di pazienti coinvolti in sperimentazioni cliniche. I finanziamenti vengono distribuiti in modo proporzionale sulla base dei risultati ottenuti nella disciplina per cui è stato conferito il titolo. Lo Spallanzani di Roma dicevamo è un’eccellenza indiscussa, e infatti lo scorso anno ha pure ottenuto 1 milione di euro di finanziamenti Ue. Ma nella stesso ambito di specializzazione — che sono le malattie infettive — ha il marchio d’eccellenza anche il Negrar di Verona: 10 ricercatori e 10 pubblicazioni nello stesso periodo di tempo. Ovvero un decimo del personale dedicato e della produttività. Al netto dello stipendio dei ricercatori che in ogni caso è da fame (circa 1.500 euro al mese) e delle loro capacità personali, il rapporto tra i finanziamenti pubblici ricevuti e il numero di ricercatori permette di avere un indicatore significativo: quanto spende lo Stato per sostenere la ricerca dell’uno e dell’altro? Per il topo da laboratorio dello Spallanzani 29 mila euro, per quello del Negrar 70.000. L’elenco è lungo, ma alla fine, dei 51 Irccs, almeno 17 hanno una produttività scientifica irrilevante e un’attività clinica scarsa, altrettanti non ricevono nessun finanziamento Ue, 4 non hanno pazienti reclutati in sperimentazioni cliniche. Di questi 17, gli ospedali privati sono 10, e 7 quelli pubblici. Questo avviene perché la legge pur richiedendo «caratteri di eccellenza del livello delle prestazioni e dell’attività sanitaria svolta negli ultimi tre anni» e «caratteri di eccellenza della attività di ricerca svolta nell’ultimo triennio relativamente alla specifica disciplina assegnata» (art. 13 del Decreto legislativo 288 del 16 ottobre 2003), non fissa alcun standard minimo. Così il riconoscimento — che parte da una richiesta della Regione di riferimento, e finisce con un decreto del ministero della Salute, dopo la valutazione di una commissione d’esperti — avviene spesso per accontentare questa o quella Regione o il peso politico di lobby ospedaliere. Risultato: il numero degli Irccs cresce (nel 2000 erano 35 con un finanziamento di 175 milioni), ne entrano di nuovi, e siccome è sufficiente barcamenarsi, di fatto «l’onoreficenza» non viene mai tolta a nessuno. I soldi pubblici invece sono sempre gli stessi (con tendenza a diminuire), e dovendoli spartire fra un numero crescente di ospedali, le quote si assottigliano sempre di più."
60,https://www.corriere.it/dataroom-milena-gabanelli/furti-d-auto-piu-tecnologica-piu-va-ruba-ecco-nuove-frontiere-cyber-ladro/162411f4-5268-11ea-ac26-d47429c3b2e0-va.shtml,Furti d’auto: più è tecnologica e più va a ruba. Ecco le nuove frontiere del cyber ladro,di Alessio Ribaudo,18 febbraio 2020 | 22:13,"17/10/2020, 01:11:54","Anche la figura del ladro è cambiata, oramai sono perlopiù organizzazioni criminali che, spesso, provengono da Moldavia, Ucraina, Polonia, Romania e Slovenia. Sono diventati dei «cyber ladri», capaci di «hackerare» le centraline di decine di auto in una giornata, che poi fanno sparire soprattutto in Serbia, Albania e Slovenia oppure verso l’Africa, l’estremo Oriente e il Brasile dove sono a loro volta rivendute come auto usate con telai, targhe e documenti contraffatti. Altre, invece, vengono smontate, nel giro di poche ore, per essere immesse nel redditizio mercato dei ricambi rubati. Secondo la Polizia, l’Italia è pure uno snodo europeo anche per veicoli rubati in Spagna, Francia e Germania. C’è poi la strada della truffa, quella dei proprietari con polizze contro il furto, che si fanno pagare in «nero» l’automobile dai criminali, poi denunciano la scomparsa dell’auto (e incassano il rimborso dalle assicurazioni) quando il mezzo è già stato smontato ed espatriato. Secondo le stime LoJack, elaborate anche sulla base degli strumenti di ritrasmissione recuperati dalla Polizia nelle attività congiunte di recupero, oggi in Italia il 25% dei furti di vetture Suv dotate di chiave che consente l’apertura/chiusura del veicolo a breve distanza, viene compiuto in soli 30 secondi. I metodi hi-tech sono due. La classifica delle auto «nel mirino» vede in testa la Fiat Panda, seguita da Fiat 500, Punto e Lancia Y. Negli ultimi due anni sono entrate anche le Suv dal valore economico più elevato. Nel 2018 si è avuta una crescita nei furti del 7%, concentrata soprattutto in tre Regioni che da sole rappresentano quasi circa il 60% del fenomeno: Lazio, Puglia e Campania (dove c’è stato un boom del +38% nel 2018). L’attenzione della criminalità organizzata verso queste auto si nota anche dalle ridotte percentuali di recupero: meno di una su tre viene ritrovata. Le marche preferite dai ladri vede in testa la Nissan Qashqai, seguita da Range Rover Sport, Land Rover Evoque, Toyota RAV 4 e Kia Sportage. Le soluzioni possono essere due: una pratica per difendere il proprio mezzo e una legislativa. L’automobilista che vuole ridurre i rischi al minimo può proteggersi montando antifurti con localizzatore Gps, collegato alla rete di satelliti, e un modulo Gsm, che provvede a comunicare in tempo reale ogni movimento dell’auto allo smartphone del proprietario e a una centrale operativa, fornendo la posizione esatta del veicolo e la direzione di marcia. È il sistema che ha permesso alla polizia di localizzare Fabrizio Corona in Portogallo. Una tecnologia che consente anche di attivare, a distanza, il blocco totale del motore. Il costo va da 600 a 1.000 euro."
61,https://www.corriere.it/dataroom-milena-gabanelli/clima-allarme-consumo-carne-dimezzare-allevamenti-fine-filiera-milioni-addetti/0f3bf948-50af-11ea-a691-847c284ba0e7-va.shtml,"Clima, consumo di carne da dimezzare: che fine fa una filiera con milioni di addetti?",di Domenico Affinito e Milena Gabanelli,16 febbraio 2020 | 22:33,"17/10/2020, 01:12:17","Secondo la Fao, l’allevamento è l’attività che usa più terra in assoluto: quasi l’80% di tutti i terreni agricoli sono utilizzati nelle coltivazioni per la produzione di mangimi e a pascoli. I professori americani Michael Clark (Università del Minnesota) e David Tilman (Università della California) nel 2017 hanno calcolato quanto suolo è necessario usare per produrre un grammo di proteina animale: per bovini e ovini è necessario 1,02 m2, per il maiale 0,13 e per il pollo 0,08. Per quel che riguarda il consumo di risorse idriche lo studio più approfondito lo ha fatto Water Footprint: un chilo di carne bovina necessita di 15.415 litri d’acqua, che diventano 4.325 per il pollame, 4.055 per i legumi, e 322 per un chilo di verdura. Inoltre i terreni agricoli utilizzati per produrre mangimi stanno eliminando foreste e aree incontaminate, e di conseguenza la biodiversità. Solo la coltivazione di soia ad uso animale, è passata dai 175 milioni di tonnellate del 2000 ai 350 di oggi. Nel 2016 i ricercatori della National Academy Of Science statunitense hanno calcolato l’efficienza energetica della produzione della carne: l’1,9% delle calorie dei mangimi si converte in prodotto animale. Ogni 77 proteine contenute nei mangimi che potrebbero essere usate per l’alimentazione umana, solo 58 finiscono nella bistecca. C’è poi lo spreco. Dai dati Fao oltre il 20% di tutta la produzione annuale viene persa lungo l’intera filiera, a partire dall’azienda agricola, durante il processo di trasformazione e lavorazione, nei negozi, i ristoranti e in ambito domestico. In pratica buttiamo via l’equivalente di quello che oggi mediamente consumano un miliardo e mezzo di persone. Con il miglioramento delle disponibilità economiche, negli ultimi 50 anni il consumo di carne (manzo, pollo, maiale) si è impennato. Negli anni Sessanta il consumo medio a persona in Cina era inferiore a 5 chili all’anno, oggi è salito a 60. In Brasile, invece è raddoppiato dal 1990 a oggi. Fa eccezione l’India dove, pur essendo un Paese in crescita economica e demografica, la mucca rimane sacra: meno di 4 chili all’anno per abitante (ma mangiano più pollo). In Africa centrale e Sud Est asiatico invece non si superano i 10 chili l’anno. Le carni bianche non hanno controindicazioni provate, mentre un’analisi dell’Agenzia Internazionale per la Ricerca sul Cancro basata su 800 studi epidemiologici ha definito le carni rosse come potenzialmente cancerogene (gruppo 2A) e quelle trasformate (affumicate, salate, stagionate) come certamente cancerogene (gruppo 1). L’associazione è stata osservata principalmente per il carcinoma del colon-retto, pancreas, stomaco e prostata, oltre alle malattie cardiovascolari e diabete. In sostanza mangiare drasticamente meno carne rossa protegge la nostra salute e quella del pianeta. Secondo gli esperti si può dare a tutti le proteine che servono aumentando del 20% la produzione di legumi, e l’equivalente valore calorico coltivando più grano, riso, patate, che richiedono anche un minor consumo di risorse (dal 15 al 50%). Il mondo però sta andando da un’altra parte: secondo l’Onu, senza correttivi entro il 2050 il consumo di carne bovina aumenterà del 69%. Parallelamente i forum mondiali si danno degli obiettivi: entro il 2050 bisogna ridurne il consumo del 50%. Ma per invertire la tendenza bisogna fare i conti con l’industria della carne e la sua lunghissima filiera: allevamenti, macelli, trasformazione, confezionamento, trasporti, grande distribuzione, produttori di mangimi, veterinari, farmaci. L’occupazione che ognuno di questi settori garantisce è enorme, ed è impossibile trovare un numero esatto. Esistono solo delle stime fornite da Ismea su dati Eurostat: in Italia gli addetti al comparto bovino sono 257.000, con un mercato da 14 miliardi (Assocarni). Nell’Unione Europea sono 6,9 milioni di occupati. I dati includono anche gli addetti alla lavorazione di carni miste (quindi non solo quelle rosse), ma non contemplano gli occupati del trasporto, grande distribuzione, mangimistica, veterinari, industria dei macchinari e del pellame. A livello globale non esiste nemmeno una stima, se non il valore di mercato: 740 miliardi di dollari. Se per il bene di tutti noi occorre dimezzare gli allevamenti intensivi di bovini, la domanda è: come mantenere l’enorme occupazione dirottandone la metà nella produzione di cibo sostitutivo? Nessuno ha voglia di trovarsi disoccupato per il bene del pianeta, e i Paesi che producono e consumano di più dovrebbero partire da qui con un progetto operativo. Per esempio quanto personale richiede la filiera industriale della produzione di legumi, che andrebbe aumentata del 20%? Per ora ci sono solo i suggerimenti della Fao: rimuovere i sussidi economici statali al settore zootecnico nei paesi più sviluppati, riconvertire i terreni dove le produzioni di mangimi stanno sfigurando il pianeta, e contemporaneamente dare più attrezzature a quelle popolazioni dove c’è un allevamento di sussistenza per renderlo più profittevole. Va detto che l’agricoltura italiana, incluso il settore zootenico, è una delle più sostenibili in Europa per quel che riguarda le emissioni di gas serra: il 23% in meno rispetto alla Spagna, il 55% della Germania e 61% della Francia. Siamo però lontani dal processo di riconversione. Potrebbe essere innescato dai consumatori: se cominciamo a modificare le nostre abitudini alimentari con una dieta più sana, l’industria di adegua, poiché è noto che il mercato segue sempre la domanda."
62,https://www.corriere.it/dataroom-milena-gabanelli/algoritmo/97712c3e-4cd6-11ea-abdf-2e1b18f873ec-va.shtml,Cos‘è un algoritmo e cosa succede quando sbaglia,di Milena Gabanelli e Andrea Marinelli,11 febbraio 2020 | 19:08,"17/10/2020, 01:12:40","L’ultimo esempio lo abbiamo avuto a inizio novembre, quando un noto sviluppatore di software danese, David Heinemeier Hansson, si è scagliato contro Apple Card: «Io e mia moglie facciamo la dichiarazione dei redditi congiunta, ma l’algoritmo di Apple è sessista, perché crede che io mi meriti una linea di credito 20 volte superiore alla sua». Il problema è che l’algoritmo in questione non agisce spontaneamente, ma è stato costruito su serie storiche di dati, che non tengono in considerazione i cambiamenti della società. «Se devi massimizzare il grado di solvibilità e guardi ai dati storici, storicamente gli uomini hanno sempre guadagnato più delle donne», ci spiega la professoressa della New York University Meredith Broussard, autrice del libro Artificial Unintelligence: How Computers Misunderstand the World. Dai dati, infatti, gli algoritmi imparano le regole per classificare un nuovo caso basandosi su quelli già etichettati, che si definiscono «gold truth» (una sorta di verità assoluta): l’algoritmo capisce come comportarsi in base ai dati di cui dispone, trasformando ogni caso in un insieme di variabili, e apprendendo quali di queste influenzano la classificazione. L’obiettivo è riprodurre la «gold truth», che però a volte può essere influenzata da un pregiudizio statistico che confonde l’apprendimento. Un caso analogo si è verificato con un algoritmo messo a punto da Amazon nel 2014 per selezionare le persone da assumere attraverso la scrematura dei curriculum ricevuti. Il programma si basava sui dati estrapolati dai curriculum delle persone assunte negli ultimi dieci anni — quasi esclusivamente uomini — e di conseguenza scartava automaticamente le donne. Quando l’ha capito, Amazon — i cui ruoli manageriali sono nel 74% dei casi ricoperti da uomini — ha abbandonato il progetto. Nonostante questo, secondo uno studio di Pwc, le organizzazioni internazionali americane, europee, e asiatiche continuano ad affidare agli algoritmi circa il 40% delle funzioni che riguardano le risorse umane. La discriminazione avviene spesso nei settori che si affidano alla tecnologia per automatizzare alcuni processi decisionali. Secondo uno studio della Brookings Institution, ad esempio, la valutazione dei rischi usata dai giudici americani per stabilire se rilasciare su cauzione un detenuto in attesa di processo (il programma Compas) discrimina di default gli afroamericani che, a parità di rischio con un detenuto bianco, si ritrovano cauzioni più alte e periodi più lunghi di detenzione. Se fino a qualche anno fa il giudice decideva valutando caso per caso, ora si affida ad un voto deciso da un algoritmo costruito su serie storiche di dati. Risultato: sono stati segnalati ad alto rischio, senza aver commesso nuovi crimini, il 44,9% degli afroamericani, contro il 23,5% dei bianchi. Sempre negli Stati Uniti, la rivista Science ha messo in evidenza come un algoritmo usato comunemente dalle assicurazioni sanitarie consideri i pazienti neri più sani di quelli bianchi: invece di basarsi sui dati clinici delle singole patologie, i programmatori hanno utilizzato come indicatore di riferimento i dollari spesi da ogni singolo paziente assicurato per curarsi. Quello bianco spende mediamente di più e quello nero di conseguenza viene considerato più sano, quindi le assicurazioni gli passano meno cure. Se non ci fosse un criterio di razza, i pazienti neri che ricevono trattamenti medici passerebbero dal 17,7% al 46,5%. Tutto questo succede perché gli algoritmi non hanno la flessibilità e la capacità di giudizio umana e, basandosi su modelli statistici e matematici di lungo periodo, finiscono per incentivare stereotipi o discriminazioni. Un allarme lo ha lanciato l’Osservatorio sulla povertà estrema delle Nazione Unite: la digitalizzazione selvaggia dei servizi sociali nella pubblica amministrazione — il cosiddetto «digital welfare state» — in molti casi aumenta le disuguaglianze e colpisce le fasce più povere della popolazione, sia nei Paesi industrializzati che in quelli in via di sviluppo, trasformando i bisogni dei cittadini in numeri. Proprio per questa ragione il 5 febbraio il tribunale dell’Aja ha disposto l’immediata sospensione dell’algoritmo Syri, adottato a partire dal 2014 dal ministero per gli Affari sociali olandesi. Incrociava i dati di 17 database — fra cui quelli fiscali, medici, dei servizi sociali e delle utenze — per capire se chi percepisce sussidi o altre forme di welfare poteva essere incline a commettere frodi, ma veniva utilizzato nei quartieri più poveri e ad alta densità di immigrati dei Paesi Bassi. Secondo il tribunale si trattava di una violazione dei diritti umani. «Una sentenza storica, che impedisce al Governo di spiare i poveri», ha commentato Philip Alston, il rappresentante speciale dell’Onu sulla povertà. In Italia l’algoritmo Isa che calcola quanto ogni cittadino deve al fisco è in corso di revisione, perché si è scoperto che era sbagliato: era stato programmato sulla dichiarazione dei redditi degli ultimi dieci anni senza considerare le variabili dell’anno sul quale paghi le tasse. Sull’utilizzo degli algoritmi si sono espressi sia il Tar del Lazio che il Consiglio di Stato: possono far parte del processo amministrativo, hanno scritto, ma a condizione che siano comprensibili e soggetti all’intervento umano. Secondo la professoressa Broussard, per vent’anni si è pensato che algoritmi fossero migliori dell’uomo, ma ora ci stiamo rendendo conto che non è così. E infatti sta nascendo una nuova industria di specialisti pagati per prevedere ed eludere le falle tecnologiche, come la O’Neil Risk Consulting & Algorithmic Auditing, che è stata la prima a sottoporre gli algoritmi a una revisione esterna. Valuta la trasparenza con la quale è costruito il software, l’equità, l’accuratezza, e aiuta i propri clienti a individuare le conseguenze dei propri algoritmi. Questa pratica è diventata un trend comune, al punto che anche colossi come Deloitte hanno un settore dedicato alla gestione dei rischi degli algoritmi dei loro clienti. A pagamento, ovviamente."
63,https://www.corriere.it/dataroom-milena-gabanelli/telefoni-cellulari-tumori-cervello-cosa-dicono-20-anni-ricerche/3c6ee78a-4b60-11ea-aff7-4a3600894a18-va.shtml,Telefoni cellulari e tumori al cervello: cosa dicono 20 anni di ricerche,di Milena Gabanelli e Simona Ravizza,9 febbraio 2020 | 23:00,"17/10/2020, 01:13:02","Il nesso causale tra l’esposizione alla sostanza e l’insorgere della malattia è stato dimostrato per le fibre di amianto, la formaldeide e il benzene (leucemie e il cancro al polmone), per metalli come l’alluminio, il cromo, il nichel e radiazioni da Radon 222 (soprattutto per i tumori al polmone) e tanti altri. Un esempio emblematico è quello dei pesticidi e fertilizzanti. Solo in Italia, nel 2017 ne sono stati sparsi 920 milioni di chili*, e per un ettaro di agricoltura convenzionale ne sono usati 100 chili l’anno. Gli studi epidemiologici hanno riscontrato tra gli agricoltori tassi elevati di linfomi, leucemie, tumori allo stomaco, al pancreas, al cervello; fra i coltivatori di patate e di ulivi neoplasie al rene; fra i frutticoltori cancro al colon e alla vescica. Il Glifosato è uno dei diserbanti più potenti e diffusi nelle coltivazioni intensive, tant’è che entro il 2020 la sua richiesta, nel mondo, raggiungerà 1 milione di tonnellate. È stato studiato a lungo, ma ad oggi ancora non esiste una letteratura scientifica univoca sui danni che può provocare. Lo Iarc nel 2015 l’ha classificato come probabile cancerogeno, la European Food Safety Authority (Efsa) come improbabile cancerogeno, per l’Environmental Protection Agency (Epa), incaricata della protezione ambientale dal governo Usa, invece non è cancerogeno. In Europa il limite giornaliero della quantità di glifosato che può essere ingerita con il cibo o l’acqua da bere, espressa in base alla massa corporea, è di 0,5 milligrammi al giorno per ogni chilo di peso, per gli Usa 1,75. Dunque qual è la reale soglia di sicurezza per l’uomo? Dai risultati delle indagini dell’Istituto di ricerca sul cancro Ramazzini di Bologna, considerato fra i più autorevoli a livello internazionale per la ricerca sulle malattie ambientali, emerge che il livello di glifosato ammesso dagli Usa, somministrato a ratti a partire dalla vita embrionale fino ad una età corrispondente a 18 anni nell’uomo, può interferire con il normale sviluppo sessuale, è genotossico (cioè capace di provocare rotture del Dna), e altera la flora batterica intestinale. Sono ancora in corso le indagini che riguardano gli effetti su ghiandola mammaria, reni, fegato e sperma. Intanto che le autorità sanitarie stabiliscano definitivamente chi ha ragione, noi continuiamo ad essere esposti. Un altro tema di portata planetaria è l’esposizione alle onde elettromagnetiche di antenne e cellulari. Il resoconto del National Toxicology Program) pubblicato a marzo 2018, così come quello dell’Istituto Ramazzini, mettono in evidenza un aumento dei tumori del cervello (glioblastoma) e delle cellule di Schwann. Entrambi hanno esposto migliaia di cavie. L’Agenzia americana alle radiofrequenze a 900 MHz per tutto il giorno ad intermittenza, simulando in pratica l’uso quotidiano del cellulare. L’Istituto italiano invece ha esposto le cavie alle antenne 3G (1,8 GHz) in maniera continua per 19 ore al giorno. Altri tre lavori sperimentali, dove l’esposizione è stata fatta su un numero più ridotto di ratti, un periodo di tempo più corto e 2 ore al giorno, hanno invece prodotto un risultato negativo. In una recentissima pubblicazione del Ministero della Salute francese viene evidenziato che il glioblastoma (tumore del cervello) è aumentato di 4 volte fra il 1990 e il 2018. La scienza quindi non è concorde, mentre il mondo, privo di conoscenza su eventuali rischi, corre verso il 5G, di cui non si conosce ancora nulla. Il grosso della ricerca è finanziato dall’industria che ha tutto l’interesse a nascondere o a prolungare nel tempo le decisioni in merito alla nocività di un prodotto. Solo gli studi realizzati con il finanziamento pubblico possono garantire l’indipendenza del risultato. Dai dati elaborati per Dataroom da Alleanza contro il cancro, la più importante organizzazione di ricerca oncologica italiana, risulta che degli irrisori 210 milioni di fondi stanziati soltanto 21 milioni vanno a finanziare gli studi che cercano «cosa» provoca i tumori. Mentre il programma europeo con il più alto budget mai stanziato – circa 80 miliardi di euro per il periodo 2014-2020 (Horizon) – sostiene innovazioni e scoperte per registrare nuovi prodotti da mettere sul mercato e zero euro per individuare quali prodotti, tra quelli già in circolazione, sono cancerogeni. In compenso solo in Italia spendiamo oltre 5,65 miliardi l’anno di farmaci per curare poi chi si ammala di cancro. Una cifra cresciuta di 650 milioni nell’ultimo anno, e su cui pesa anche il costo dei farmaci innovativi (614 milioni di euro). In un ospedale tipo italiano le terapie con i farmaci tradizionali s’aggirano sui 2.000 euro a ciclo, quelle innovative possono costare fino a 5.300 euro a ciclo che significa un totale di 90 mila euro l’anno. Ben vengano questi farmaci se danno più speranza di vita o di guarigione ai malati, ma purtroppo non è sempre così."
64,https://www.corriere.it/dataroom-milena-gabanelli/pillola-giorno-dopo-boom-vendite-ecco-come-funziona-quali-rischi-comporta/f718fafa-4753-11ea-bec1-6ac729c309c6-va.shtml,"Pillola del giorno dopo, boom di vendite: ecco come funziona e quali rischi comporta",di Milena Gabanelli e Simona Ravizza,5 febbraio 2020 | 00:59,"17/10/2020, 01:13:25","L’8 maggio 2015 l’Agenzia italiana del Farmaco (Aifa) decide che le donne maggiorenni possono acquistare EllaOne senza ricetta. Dall’8 ottobre 2020 ciò vale anche per le minorenni. Dopo maggio 2015 l’impennata di vendite è immediata: in un anno si passa da 123.800 confezioni a 229.900, che arrivano a 253 nel 2018. Sono gli ultimi dati disponibili elaborati da Federfarma per Dataroom. Il principio attivo è l’Ulipristal acetato, utilizzato anche per curare i fibromi uterini. Una pillola di EllaOne ne contiene 30 mg. La questione è ancora dibattuta: la EllaOne impedisce solo la fecondazione oppure ha anche un effetto anti-annidatorio che può interrompere la gravidanza? Cosa fin qui è stato dimostrato ce lo spiega Giuseppe Remuzzi, direttore dell’Istituto di ricerche farmacologiche Mario Negri di Milano, alla luce degli studi scientifici internazionali. L’Ulipristal acetato agisce sul progesterone, l’ormone che permette la creazione delle condizioni nell’utero per la fecondazione, e può avere due effetti:

1) l’inibizione dell’ovulazione. Vuol dire che l’ovulo trova la porta chiusa e quindi è più complicato, se non impossibile, uscire dal follicolo e incontrare lo spermatozoo.

2) Una possibile azione sull’endometrio e, dunque, sull’annidamento dell’embrione e al mantenimento della gravidanza. Molti studi concludono che le basse dosi di Ulipristal acetato utilizzate per la contraccezione d’emergenza non hanno effetti significativi sullo spessore dell’endometrio e sull’impianto dell’embrione. Tuttavia questi risultati sono ancora considerati non definitivi. Uno studio recente confronta l’efficacia della EllaOne come contraccettivo d’emergenza in base al momento in cui avviene la sua somministrazione. A fare la differenza è il momento dell’ovulazione, e il periodo fertile inizia normalmente 5 giorni prima e si conclude 1 giorno dopo. Se la pillola viene assunta prima dell’ovulazione la gravidanza viene evitata nel 77,6% dei casi, se dopo nel 36,4%. In sostanza: la percentuale di gravidanze è inferiore in modo significativo a quella prevista in seguito a rapporti sessuali non protetti assumendo il farmaco prima dell’ovulazione. Siccome per una donna è complicato sapere con esattezza quando ovula, e il farmaco lo prende «al bisogno», verrebbe da suggerire di prenderlo subito dopo il fatto. Ed è forse anche questa la ragione per la quale non è prevista la ricetta medica. Sono stati valutati su 4718 donne durante il programma di sviluppo clinico. Cefalea, nausea e vomito sono gli effetti collaterali più comuni (nel 25% dei casi). Poi stanchezza, dolorabilità dei seni, dolore addominale e alla schiena, capogiri e, meno frequentemente, diarrea, che si protraggono per 1-2 giorni dall’assunzione. Il principio attivo Ulipristal acetato è condiviso sia da EllaOne sia da Esmya, un medicinale utilizzato in modo continuativo per il trattamento dei fibromi dell’utero in donne adulte non ancora in menopausa. Sull’uso di Esmya c’è allerta per le possibili conseguenze sul fegato, dopo 4 casi di insufficienza epatica riscontrati in donne che ne hanno fatto uso: nella documentazione disponibile all’Ema non sono, però, attribuibili con certezza all’impiego di Esmya ed è verosimile che si trattasse di pazienti che avevano già insufficienza epatica. In ogni caso le indicazioni all’impiego dei due farmaci sono diverse: Esmya è da somministrare una volta al giorno per un massimo di 3 mesi in compresse da 5 mg, mentre EllaOne contiene 30 mg, ed è da assumere una sola volta e solo in occasione di rapporti a rischio. Visti i dati di mercato alle giovani ragazze sembra sfuggire il fatto che EllaOne è un farmaco destinato esclusivamente a un uso estremo, e che non protegge da infezione trasmissibili sessualmente e soprattutto non può sostituire l’uso corretto di un metodo anticoncezionale come invece rischia di essere. Infatti negli ultimi 6 anni la vendita dei profilattici nelle farmacie è diminuita del 26% . Va detto che non è dato sapere se parallelamente sono aumentati gli acquisti al supermercato o online. Resta il fatto che dagli ultimi dati del ministero della Salute su 13.973 universitari il 22% dichiara di aver avuto rapporti occasionali non protetti."
65,https://www.corriere.it/dataroom-milena-gabanelli/i-dati-quasi-8-miliardi-persone-passano-cavi-sottomarini-chi-li-controlla/e2d3daf0-45e2-11ea-89f5-524fb04840d5-va.shtml,I dati di quasi 8 miliardi di persone passano nei cavi sottomarini. Chi li controlla?,di Milena Gabanelli e Fabio Savelli,2 febbraio 2020 | 22:20,"17/10/2020, 01:13:48","Stiamo parlando del sistema nervoso centrale delle telecomunicazioni globali. Il 99% di tutto il traffico internazionale voce e dati di 7,7 miliardi di persone passa per cavi lunghi migliaia di chilometri stesi sotto i fondali degli oceani. La proprietà di queste autostrade sottomarine è di chi le posa, mentre la gestione è nelle mani di chi le accende e ne fornisce i flussi di informazioni, ovvero le compagnie elettriche e telefoniche. La loro importanza deriva dal fatto che ricordano tutto ciò che su di essi transita, e interromperli, tagliarli di netto, significa mandare in tilt il sistema informatico di interi Paesi bloccando la fornitura di energia, i sistemi di trasmissione delle informazioni sensibili di ministeri ed istituzioni, le transazioni elettroniche, le comunicazioni via Internet. Il segnale che siamo entrati in una nuova era che rivoluziona la «geopolitica mondiale» sovrapponendola alla «geopolitica dei cavi», è scattato qualche mese fa, e sotto forma di campanello d’allarme. Il team Telecom della Casa Bianca ha detto no per la prima volta nella sua storia. Il comitato multi-agenzia del dipartimento di Giustizia Usa ha bloccato il progetto di realizzazione del Pacific Light Cable Network, un cavo di 12.800 chilometri che dovrebbe collegare direttamente, sotto l’oceano Pacifico, Los Angeles ad Hong Kong, ancora assediata dai tumulti anti-Cina. È il primo sistema di cavi composto da 240 canali in una singola coppia di fibre con una velocità di trasmissione di 120 terabytes al secondo. Gli americani parlano di rischi per la «sicurezza nazionale» perché dentro al consorzio che deve realizzare il progetto, insieme ai due colossi Usa, Google e Facebook, c’è anche la Dr Peng Telecom&Media group, ovvero il quarto operatore telecom di Pechino. Due anni fa è stata l’Australia, dietro la regia di Washington, a mettersi di traverso, bloccando la realizzazione di un collegamento della cinese Huawei Marine tra Sydney e le Isole Salomone. Non è un caso se dopo quel divieto il colosso di apparati tlc fondato da Ren Zhengfei abbia deciso di vendere il 51% della sua controllata alla connazionale Hengtong. L’obiettivo dello scorporo era quello di dimostrare che gli interessi tra chi fa apparati tlc e chi installa i cavi non coincidono. Una formalità, poiché a nessuna azienda cinese è permesso di «scorporarsi» dagli interessi del Partito. Nel frattempo la Cina ha steso miliardi di chilometri di fibra ottica e pesa per oltre il 60% della domanda globale, che si attesta sui 600 milioni di chilometri all’anno. Tra i primi sette operatori al mondo, cinque sono cinesi: Hengtong, Futong, Fiber Home, Ztt, Yofc. Le loro economie di scala non hanno concorrenti e hanno finito per terremotare il mercato dei cavi sottomarini, storicamente appannaggio occidentale. La neutralità delle connessioni fino a qualche anno fa è stata assicurata dal fatto che le infrastrutture sono state realizzate da società private occidentali o consorzi internazionali, sottoposti a regole di mercato e finanziati prevalentemente dalla Banca Mondiale e, per conto dell’Europa, dalla Banca europea degli Investimenti. Con il modello statalista di Pechino è lo stesso governo a realizzarle, anche per conto delle grandi big tech americane che stanno investendo massicciamente sui «submarine cable» complice l’esplosione del cloud computing. Questa convergenza di interessi con i colossi Usa – che hanno bisogno di un’incredibile quantità di fibre ottiche di nuova generazione per connettere in tempo reale oltre tre miliardi di dispositivi Android e IOs – preoccupa l’amministrazione Trump, che si trova in ritardo per competenze e investimenti. Google ha investito in 14 cavi, di 3 ne è proprietaria. Facebook ha investito in 10 progetti, Amazon in 3. La fondazione Itif calcola che nei prossimi due anni sono previsti più di 50 progetti in tutto il mondo, e Il mercato dei cavi sottomarini nel 2026 dovrebbe raggiungere gli oltre 30 miliardi di dollari, triplicando le dimensioni del 2017. Pechino ha appena «piazzato», in coerenza con la sua politica di espansione, un cavo di 6mila chilometri tra Brasile e Camerun e avviato il progetto del Pakistan&East Africa Connecting (12mila chilometri per collegare Europa, Asia e Africa), e un collegamento tra il Messico e il golfo della California. Ma anche Mosca è estremamente attiva. Un recente rapporto del think tank Policy Exchange ha avvertito che la Russia sta «operando aggressivamente» nell’Atlantico, dove i cavi collegano l’Europa e gli Stati Uniti. Nella prefazione l’ammiraglio della Marina statunitense James Stavridis ha rilevato come «le forze dei sottomarini russi hanno intrapreso attività di monitoraggio nelle vicinanze dell’infrastruttura di cavi sottomarini. Hanno la capacità di fare un colpo mirato, causando un danno potenzialmente catastrofico». In questo quadro preoccupa la sostanziale irrilevanza dell’Europa, che rischia il blackout tecnologico nel caso in cui Usa, Russia o Cina decidessero di tagliare uno dei cavi sottomarini su cui transitano miliardi di miliardi di dati, dalla fornitura di energia elettrica, telefonia, servizi privati, pubblici e governativi. Non abbiamo né un apparato tecnologico, né un player digitale in grado di competere con la cinese Huawei e con Google."
66,https://www.corriere.it/dataroom-milena-gabanelli/elezioni-usa-iowa-caucus-cosa-sono-biden-sanders-buttigieg-warren-trump/586c0f48-41c0-11ea-a986-8b98b73aaf06-va.shtml,"Elezioni Usa, perché un piccolo Stato americano il 3 febbraio può decidere il destino del mondo",di Milena Gabanelli e Andrea Marinelli,28 gennaio 2020 | 23:32,"17/10/2020, 01:14:08","Secondo uno studio del National Bureau of Economic Research, infatti, gli elettori dell’Iowa hanno addirittura il 20% in più di influenza rispetto a un normale elettore. Chi vince qua ha quindi ottime possibilità di diventare il candidato del suo partito. Ai democratici, dal 1972, è successo 9 volte su 12, e solo Clinton nel 1992 è diventato presidente senza un successo nell’Iowa. Da allora nessuno ha più ottenuto la nomination senza fare il pieno qua: è accaduto allo stesso Clinton nel 1996 da presidente in carica; nel 2000 ad Al Gore che poi perse le elezioni contro George W. Bush, esattamente come John Kerry quattro anni dopo; a Barack Obama nel 2008 e nel 2012. Giovane senatore dell’Illinois, Obama fu lanciato proprio da quella vittoria a sorpresa: sconfisse la favorita Hillary Clinton alle primarie e poi venne eletto presidente contro John McCain. La sua storia, insomma, spiega bene il potere di questo piccolo Stato. Nel 2016 Hillary Clinton si ripresenta, stavolta vince le primarie, per poi perdere la battaglia finale contro Donald Trump (che in Iowa era arrivato secondo). Anche per i repubblicani il successo in Iowa è stato determinante per la nomination 6 volte su 11: l’ultimo fu George W. Bush nel 2004. Quest’anno, come accade normalmente ai presidenti in carica, Trump sarà però impegnato nelle primarie solo formalmente e non avrà sfidanti reali. Perché l’Iowa è importante? Perché è qui che nel 1972 i democratici hanno istituito le primarie — seguiti quattro anni dopo dai repubblicani — per scegliere in modo più inclusivo il candidato alla presidenza. Da allora, per legge, è il primo Stato a votare e, siccome può spianare la strada per la Casa Bianca, i candidati passano mesi a battere ogni angolo delle 99 contee, spendendo milioni di dollari in spot televisivi e radiofonici. Chi perde, spesso si ritira dalla contesa. La scelta non avviene con un normale voto, ma attraverso 1.681 caucus: sono una sorta di riunioni di condominio che si tengono nelle palestre, scuole, teatri, sale parrocchiali e così via, dove gli elettori – a volte qualche centinaio di persone, altre giusto una quindicina – discutono fra loro e poi si dividono in gruppi che rappresentano i candidati. I gruppi più piccoli, quelli composti da meno del 15% dei presenti, vengono eliminati e gli elettori ridistribuiti in un secondo round, e il gruppo più numeroso vince. A questo punto si sommano i risultati di tutti i caucus dell’Iowa, poi il partito fa una proporzione fra i voti presi e i delegati assegnati dallo Stato, e alla fine viene dichiarato il vincitore. Dopo i caucus dell’Iowa, le primarie si spostano rapidamente in New Hampshire, Nevada, South Carolina e così via, passando per i due Super Martedì di marzo in cui votano una ventina di Stati: chi avrà più delegati si guadagnerà la nomination, assegnata ufficialmente con le convention dei partiti questa estate. Fra i democratici sono rimasti in corsa 12 candidati, ma i favoriti sono Joe Biden, Elizabeth Warren, Bernie Sanders e Pete Buttigieg."
67,https://www.corriere.it/dataroom-milena-gabanelli/regionali-2020-perche-salvini-puo-perdere-o-vincere-emilia-romagna/f1bcc98e-3dfc-11ea-a1df-03cb566fb1c9-va.shtml,Regionali 2020 - Emilia Romagna: la sfida tra benessere e paure,di Milena Gabanelli e Simona Ravizza,24 gennaio 2020 | 23:00,"17/10/2020, 01:14:32","All’inizio si chiamava Pci, poi Pds, Ds, Ulivo, Pd. Per 68 anni il simbolo più votato in Emilia cambia nome ma non pelle. Tra il 1946 e il 2014 si svolgono 36 elezioni fra Politiche, Regionali ed Europee: per 24 volte il Partito supera il milione di voti con in media il 40% dei consensi; per le altre 12 è sempre primo con il 30% e risultati sopra gli 800 mila voti. Il distacco, prima sulla Dc e poi su Forza Italia, è di 18 punti. Un patrimonio che per la sinistra italiana, forma e sforna militanti e dirigenti. Da qui provengono un quarto degli iscritti nazionali al Partito e figure di spicco come Luciano Lama, Nilde Iotti e Pierluigi Bersani. Una elezione dopo l’altra, il dominio è incontrastato. Il Pci dal ’63 al ‘90 è sempre oltre il 40%, con la punta del 49% nelle Europee del 1984, sull’onda emotiva della morte del segretario del Partito Enrico Berlinguer e anno dello storico sorpasso dei comunisti sulla Dc a livello nazionale. L’Ulivo del leader bolognese Romano Prodi incassa alle Europee 2004, Regionali 2005, Politiche 2006 più di un milione di voti e il 40%. Il Pd di Walter Veltroni, al suo battesimo nelle Politiche 2008, nella Regione vola con 1.282.535 preferenze (45,73%), ma il record è quello del Pd di Matteo Renzi delle Europee 2014: 52,5%. Il tasso di affluenza dell’Emilia-Romagna è sempre stato il più alto: fino alle politiche del 1994, oltre il 90% degli aventi diritto si reca alle urne. Il dato, che poi costantemente si riduce, si mantiene comunque superiore a quello nazionale (oltre il 75%). Il primo tonfo arriva nelle Regionali 2010 per il terzo mandato di Vasco Errani: meno 300 mila voti (quasi 10 punti), un elettore su tre si astiene. Quelli che non votano diventano due su tre alle Regionali del 2014, al debutto di Stefano Bonaccini. È la reazione alla fine anticipata della legislatura con le dimissioni di Errani, condannato in primo grado per falso ideologico (poi assolto definitivamente). Dal 1970, data di nascita delle Regioni, l’Emilia Romagna è governata ininterrottamente dalla sinistra. Il crollo arriva con le Politiche del 2018: in Emilia sbanca il M5S con il 27,5% dei voti e il Pd retrocede al 26,3%. Alle Europee 2019 la Lega diventa il primo partito con il 33,7% dei consensi, il Pd secondo al 31,2%. Il 9 giugno 2019, la roccaforte rossa Ferrara ha il suo primo sindaco leghista, Alan Fabbri. Matteo Salvini può arringare dai comizi citando i suoi elettori: «Per una vita ho votato a sinistra per tradizione e per cultura, ma adesso voto Lega che parla di precari, artigiani e operai». Stefano Bonaccini punta sull’orgoglio di vivere in una regione «che garantisce a chiunque l’opportunità di lavorare perché solo il lavoro è dignità per sé e per le proprie famiglie e qui anche l’ultimo della fila può tagliare il traguardo». Intanto, se fino al 2007 l’Emilia forniva un quarto degli iscritti al Partito nazionale, oggi solo uno su 10. Secondo un sondaggio Swg realizzato nel novembre 2018, l’incertezza verso il futuro e la sicurezza sono le prime due paure che affliggono gli emiliano-romagnoli. Per valutare gli indicatori socioeconomici occorre confrontare i numeri dell’Emilia alla Lombardia e al Veneto, le tre regioni locomotiva d’Italia. A trainare l’economia emiliana sono le esportazioni e il manifatturiero, con distretti produttivi come la Motor Valley, l’agroalimentare e la ceramica. È una società più eterogenea rispetto al passato, che significa più immigrati: gli stranieri residenti sono 547.537, il 12% della popolazione, la Lombardia è all’11,75%, il Veneto al 10,2. È una regione che invecchia: negli anni 80 gli over 64 erano il 16% della popolazione, oggi sono saliti al 24%. In tema di sicurezza, per quel che riguarda omicidi, furti, rapine, violenza sessuale (ovvero i reati che più incidono sulle paure dei cittadini), in Emilia si contano 2.939 crimini ogni 100 mila abitanti, in Lombardia 2.633, in Veneto 1.819. In calo del 20% negli ultimi 4 anni, come su tutto il territorio nazionale. Copertura vaccinale, adesione agli screening, tasso di ospedalizzazione, appropriatezza degli interventi, tempi di arrivo dell’ambulanza: dagli ultimi dati del ministero della Salute l’Emilia Romagna è la seconda migliore regione italiana nel garantire i livelli essenziali di assistenza (Lea), cioè le prestazioni che ogni Regione deve offrire con il servizio sanitario nazionale. La supera solo il Veneto; la Lombardia è al 5° posto. Le liste d’attesa rispettano i tempi previsti dalla legge. Val la pena di aggiungere che a Bologna è presente da quasi 40 anni uno dei centri di ricerca primaria indipendente più prestigiosi a livello internazionale: l’Istituto Ramazzini. Da qui sono usciti i test sul Cvm (cloruro di vinile monomero), che hanno imposto all’industria chimica mondiale di cambiare modello produttivo, i test definitivi sulla cancerogenicità dell’amianto, del benzene e della formaldeide. Recentemente la Regione ha chiesto al Ministero che venga accreditato come Irccs, al fine di accedere ai fondi pubblici e permettere ai nostri migliori ricercatori di non espatriare. Per quel che riguarda il sostegno alle famiglie, gli asili nido sono una eccellenza nazionale: 34,5 posti ogni 100 bambini, Lombardia sono 26,5, in Veneto 25,8. Secondo l’Istituto Carlo Cattaneo, prestigioso centro studi di Bologna, gli emiliano-romagnoli si avvicinano al voto regionale con un misto di nostalgia per un passato pieno di buoni valori e buona comunità, e un’ansia per il futuro percepita più carica di rischi che di opportunità. La doverosa aspirazione dei cittadini a migliorare, passa anche dalla loro capacità di valutare l’esperienza, la competenza e risultati prodotti dai candidati. Un’analisi indispensabile prima di mettere in mano a qualcuno le chiavi della propria Regione, Comune, Paese."
68,https://www.corriere.it/dataroom-milena-gabanelli/test/cccb80e0-3deb-11ea-a1df-03cb566fb1c9-va.shtml,test,,23 gennaio 2020 | 15:27,"17/10/2020, 01:14:50",
69,https://video.corriere.it/elezioni-emilia-romagna-l-andamento-voto-1946-2019/5249c138-3d41-11ea-a086-4a0558b00e99,"Elezioni Emilia Romagna, l’andamento del voto dal 1946 al 2019",,,"17/10/2020, 01:15:14",
70,https://www.corriere.it/dataroom-milena-gabanelli/acqua-minerale-vetro-rendere-ecco-come-risparmiare-950000-euro-petrolio-giorno/869e3772-3c63-11ea-a78f-84ea93852c9b-va.shtml,Acqua minerale con vetro a rendere: ecco come risparmiare 950.000 euro di petrolio al giorno,di Domenico Affinito e Milena Gabanelli,21 gennaio 2020 | 22:37,"17/10/2020, 01:15:28","Se vogliamo bere acqua minerale dovremmo scegliere quella in vetro, che è più salubre (l’esposizione delle bottiglie di plastica al sole ne altera la qualità) e inoltre questo tipo di vetro viene quasi completamente riciclato. A oggi, invece, solo il 16% degli 11 miliardi di bottiglie è in vetro. Se consideriamo poi che solo l’8/10% è vuoto a rendere (fonte ministero dell’Ambiente), e che la stessa bottiglia lavata e sterilizzata, può essere riutilizzata fino a 30 volte, ha più senso acquistare bottiglie con vuoto a rendere. Un sistema che nel nord Europa rappresenta il 70% del mercato, e che ha un impatto ambientale ancora più basso. Di quanto? Lo abbiamo calcolato. Prendiamo il vuoto a perdere: depositiamo la nostra bottiglia nella campana del riciclo, un camion la ritira e la porta al centro di raccolta, dove un altro camion la porta all’impianto di frantumazione, e un altro ancora parte poi per la vetreria per la fusione in un forno a 1.400 gradi. Da qui esce la bottiglia nuova, che su un camion torna al produttore di acqua per l’imbottigliamento. Totale: 4 passaggi. Col vuoto a rendere la stessa bottiglia passa da casa nostra al deposito e poi al produttore che la sterilizza e la riusa. La metà dei passaggi, che vuol dire migliaia di km in meno con camion che viaggiano sulle strade. Minor impatto ambientale quindi, e meno costi per le aziende, alle quali serve solo una lavatrice industriale per sterilizzare le bottiglie. E allora perché solo l’8/10% del mercato delle acque minerali in vetro è a rendere? Perché molti produttori preferiscono pagare di più la bottiglia nuova che fare un investimento e costruire un impianto di lavaggio vicino alla fonte. A questo si aggiungono le necessità dei supermercati che dovrebbero affrontare costi di gestione per l’organizzazione di spazi di raccolta. Il ministero dell’Ambiente aveva anche provato a incentivare il vuoto a rendere. Il 3 luglio del 2017 ha pubblicato un regolamento che avviava la sperimentazione della restituzione delle bottiglie in vetro per uso alimentare e un monitoraggio tramite raccolta dati per valutare la fattibilità tecnico-economica ed ambientale del meccanismo. Una sperimentazione completamente fallita. Non solo i dati non sono mai arrivati al Ministero, ma alla sperimentazione dedicata bar, ristoranti e alberghi hanno aderito poche decine di realtà in tutta Italia. Un fatto che la dice lunga sulla consapevolezza del problema, inclusi molto market che vendono solo biologico, dove trovi le stesse marche che fanno vuoto e rendere, ma loro la bottiglia non la riprendono. La filiera però impiega poco a organizzarsi se noi consumatori decidessimo in massa di acquistare acqua solo in bottiglie con vuoto a rendere, e da una fonte che non sta a 1000 km. Rispetto al vetro a perdere il costo è uguale. È di qualche centesimo più alto rispetto alla bottiglia di plastica? Ne vale la pena. E se è troppo vale anche la pena ricordare che, salvo particolari prescrizioni mediche, l’acqua del rubinetto di casa, in quasi tutto il Paese è di buona qualità ed è controllata: la legge impone controlli temporali più serrati di quelli per le acque minerali. Però secondo Istat il 29% delle famiglie italiane non si fida dell’acqua di casa, ma si tratta di un timore infondato. Uno studio di Legambiente del 2018 ha dimostrato che in una degustazione alla cieca è quasi impossibile distinguere l’acqua imbottigliata da quella del rubinetto. Mentre lo studio condotto con l’Università di Milano Bicocca, ha stabilito che l’acqua cittadina di Genova, Venezia, Milano e Palermo ha una composizione chimica sovrapponibile a quella delle principali acque minerali. In sostanza, le emissioni si riducono anche con la somma di piccole scelte, che dipendono solo da noi e senza fare nemmeno troppa fatica."
71,https://www.corriere.it/dataroom-milena-gabanelli/ponti-viadotti-pericolosi-anas-3500-ponti-fuori-controllo-763-senza-proprieta/b79e6a4c-3ac7-11ea-9d89-0cf44350b722-va.shtml,Ponti a rischio: ancora 3.500 quelli senza controlli e manutenzione in Italia,di Milena Gabanelli e Andrea Pasqualetto,19 gennaio 2020 | 22:35,"17/10/2020, 01:16:00","La lista degli «anonimi» non è mai stata resa nota, ma nel gennaio 2019 Dataroom ne aveva individuato alcuni sulla trafficatissima Statale 7 bis in Campania. A Orta di Atella (Caserta) l’allora sindaco Andrea Villano, professione ingegnere, ne aveva chiusi due al traffico perché nel manto stradale si erano aperte delle grosse fessure e sulla Statale cadevano pezzi di impalcato. Siamo tornati sul posto pochi giorni fa: nessun intervento è stato fatto, i due ponti sono sempre più malandati, i calcinacci continuano a cadere sulla strada, e i buchi sono sempre lì. Eppure per Anas «non sono emerse forti criticità». «Ma se cade il calcestruzzo sulla Statale, com’è possibile che non sia necessario un intervento?», si stupisce l’ingegner Villano, mostrando i pezzi di cemento che si staccano a mano. Mentre sugli stessi cavalcavia, sempre ufficialmente chiusi al traffico, passano auto, camion, trattori. E, sotto, il serpentone delle auto corre incessante. Come va invece sui 14.500 ponti e viadotti che hanno una proprietà certa e Anas deve gestire? Un mese fa sul tavolo della ministra delle Infrastrutture, Paola De Micheli, è arrivato un documento. Era accompagnato da una lettera firmata da Gianni Armani, l’ex amministratore delegato di Anas, il quale, venuto in possesso dei dati sorprendenti sull’attività di sorveglianza, ha voluto informare il governo «per ragioni di sicurezza del Paese», dice. Il documento riporta i dati riguardanti le ispezioni registrate fino a dicembre 2019: quelle sui ponti principali e critici si sono fermate a neppure un terzo del dovuto, le verifiche sulla pavimentazione azzerate e i nuovi camion dotati di laser scanner fermi in magazzino per l’intero anno. Veniamo al dettaglio delle ispezioni. Secondo l’ultimo aggiornamento i ponti da sorvegliare nel 2019 erano 4991. Si tratta delle ispezioni obbligatorie per legge da effettuare da parte di ingegneri qualificati sui viadotti principali (quelli con campata di luce superiore ai 30 metri di lunghezza), e critici (segnalati dai cantonieri per lo stato di salute non ottimale). Nell’anno appena concluso ne sono state fatte 1419, il 28%. Nel 2018 erano state il 56%. Un’attività di fatto dimezzata rispetto all’anno precedente. Significa che oggi Anas potrebbe non conoscere le condizioni in cui si trova il 72% delle sue strutture più delicate. In questo quadro generale devono essere fatti dei distinguo. Ci sono regioni, come Piemonte e Friuli Venezia Giulia, in cui la verifica obbligatoria annuale segna «zero», quando ne erano invece previste rispettivamente 205 e 64. Le Marche ne hanno registrata una su 271, Autostrade Siciliane, zero ispezioni su 348 da fare. L’Autostrada del Mediterraneo, cioè la Salerno-Reggio Calabria, che ha dentro il viadotto Stupino e il viadotto Italia, fra i più alti d’Europa: 7 strutture ispezionate su 574. Sul fronte opposto, invece, la Liguria, dove l’Anas ha passato al setaccio 201 ponti quando avrebbe dovuto ispezionarne solo 18, andando così ben oltre il dovuto, caso unico in Italia. Uno zelo dovuto forse ai disastri che hanno colpito la Regione. Nel corso dell’anno i chilometri di carreggiata da tenere sotto controllo, sono aumentati da 26.373 a oltre 29 mila, a causa del passaggio di diverse strade provinciali nell’alveo di Anas. Per le «ispezioni sulla pavimentazione» che registrano le condizioni dell’asfalto, lo scorso dicembre il sistema sfornava uno zero tondo. Allo scopo di programmare e realizzare gli interventi, nei primi mesi del 2018, era entrato inoltre in funzione il sistema Pms, finalizzato a una manutenzione tempestiva e puntuale delle nostre strade. Prevede l’utilizzo di mezzi mobili attrezzati con laser scanner che verificano l’asfalto, tenuta, rugosità, buche... Nel 2018 ne erano stati acquistati 4 (su un totale di 8 previsti a regime) che avrebbero dovuto battere in lungo e in largo la Penisola. Eppure nel 2019 questa attività sembra essersi fermata. Mancano forse i fondi? No. L’Anas dispone infatti di risorse importanti. Il contratto di programma stipulato con il Ministero delle Infrastrutture aveva stanziato per il quinquennio 2016-2020 23,4 miliardi, aumentati lo scorso anno a 29,9, più della metà per la manutenzione programmata, l’adeguamento e la messa in sicurezza di ponti, gallerie e pavimentazione, al punto da far scrivere alla stessa Anas che «questo ci consentirà di disporre di fondi rilevanti per la manutenzione e la messa in sicurezza della rete autostradale esistente». In più, per il biennio 2019-2020, ben 2,7 miliardi sono stati destinati alla manutenzione straordinaria. Sono stati spesi meno di 200 milioni. Cosa non funziona? La mancanza di un controllo sistematico e trasparente delle strade non può che favorire fenomeni corruttivi. Se non carichi a sistema i risultati delle ispezioni, puoi gestire come ti pare i rapporti con le aziende. È il caso dei funzionari Anas di Catania e degli imprenditori recentemente arrestati in Sicilia per tangenti. Dalle indagini della Guardia di Finanza è emerso fatturavano lavori di manutenzione che venivano eseguiti solo parzialmente, in modo da spartirsi il residuo. Oppure registravano in contabilità la sostituzione di barriere di sicurezza mai avvenuta. A Trieste sono in corso indagini su un sistema di spese gonfiate nella manutenzione delle strade e di mazzette a un paio di dipendenti Anas. A Firenze sono state rinviati a giudizio in 18 per corruzione e abuso d’ufficio, fra cui 4 funzionari Anas. Fra le accuse quella di aver affidato lavori in urgenza senza che ci fosse l’urgenza e affidamenti diretti quando invece necessitava una gara d’appalto. Si trattava di asfaltature, manutenzioni straordinarie di ponti e viadotti. E il Ministero delle Infrastrutture, al quale spetta il controllo dell’attività di Anas, cosa dice? Risponde che, in merito ai propri ponti «si è in attesa da Anas della relazione 2019»; quanto ai cavalcavia anonimi «Anas ha assicurato di aver messo in essere processi di sorveglianza e controllo analoghi a quelli per ponti e cavalcavia di proprietà». Come dire, l’oste ha detto che il suo vino è buono. È il caso di precisare che sui ponti non di proprietà che richiedono manutenzioni urgenti (come il caso della Campania), basta chiedere al Ministero l’autorizzazione ad utilizzare le risorse esistenti. Insomma, chi dovrebbe controllare Anas, il Mit, dice che si fida del controllato. E il controllato, Anas, dice che va tutto bene. A guidare Anas è l’amministratore delegato Massimo Simonini, un manager interno senza esperienza di programmazione e controllo, voluto un anno fa dal ministro Danilo Toninelli. A dicembre era stato sfiduciato dal cda, e poi miracolosamente salvato. Anche Toninelli, che aveva scarse competenze di Infrastrutture, è stato sostituto e al suo posto ora c’è Paola De Micheli. Laurea in scienze politiche, De Micheli è una manager del settore agroalimentare, già sottosegretario all’economia e alla Presidenza del Consiglio e non memorabile commissario straordinario alla ricostruzione del terremoto del Centro Italia. Pure lei si cimenta per la prima volta con le Infrastrutture, e magari ritiene Anas adatta a prendersi la concessione dei 3.000 km di Autostrade."
72,https://www.corriere.it/dataroom-milena-gabanelli/criminalita-65mila-beni-sequestrati-confiscati-8-anni-nessuno-sa-quanto-valgano/263cba58-36f4-11ea-8c20-22605fcc4a4b-va.shtml,"Mafia, l’odissea dei beni confiscati e la mappa dei 17 mila immobili ancora da assegnare",di Adele Grossi,14 gennaio 2020 | 23:31,"17/10/2020, 01:16:22","Dal 1982 – cioè da quando è stata emanata la legge Rognoni-La Torre, che per la prima volta ha previsto il reato di associazione mafiosa e la necessità di aggredire i beni degli appartenenti alle cosche – al 31 ottobre 2018, i beni immobili tornati alla collettività sono stati 15.037. Di questi, e al netto degli immobili andati distrutti o demoliti o di cui è stata revocata la destinazione, 2.208 sono stati mantenuti al patrimonio dello Stato, 757 sono stati venduti, 12.056 sono stati trasferiti agli enti. Restano invece ancora in mano all’Agenzia 17.318 immobili, perché la confisca non è definitiva o perché non è riuscita ancora a dargli una destinazione. Per le aziende: dal 1982 ne sono state destinate 944, mentre 3.023 risultano ancora in gestione. Per agevolarne i meccanismi, dal 2016, i beni vengono proposti agli enti interessati, mediante delle conferenze dei servizi telematiche, su una piattaforma ad hoc: «Open ReGIO». Ad oggi sono state indette 28 conferenze dei servizi che hanno interessato in particolare Sicilia, Calabria, Campania, Puglia, Emilia Romagna, Lazio, Toscana, Lombardia, Veneto. Una volta assegnato, l’Ente deve attivarsi affinché il bene sottratto alla criminalità torni concretamente alla collettività. Succede spesso che l’immobile, disabitato da anni, richieda interventi di ristrutturazione, o i capannoni siano ormai fatiscenti, e che i Comuni di piccole dimensioni non abbiano le risorse per metterli a posto e riutilizzarli. In sostanza, sebbene la destinazione sia l’ultimo atto di un processo che toglie al mafioso per restituire ricchezza allo Stato e ai cittadini, talvolta finisce con il rappresentare un costo insostenibile. Cominciando dalle aziende, il destino di quelle restituite alla collettività, nel 93% dei casi, è la loro messa in liquidazione. Nel 2018 l’Agenzia ha fatto il punto sugli immobili destinati: 11.948 risultavano assegnati agli enti territoriali che, contattati per conoscere lo stato del bene, hanno risposto solo in 1.800. Risultato: 609, ossia il 34%, giacevano inutilizzati. «La percentuale è destinata ad aumentare», scriverà la stessa Agenzia nella sua relazione poiché, se per gli altri 10.148 beni non è stata nemmeno data una risposta, forse è perché non sarebbe stata positiva. In realtà, stando al Codice Antimafia , il destino dei beni dovrebbe essere facilmente monitorabile sia dall’Agenzia che dai cittadini poiché gli enti sono tenuti a pubblicare in un’apposita sezione dei propri siti istituzionali, aggiornata con cadenza mensile), tutte le informazioni sui beni acquisiti: consistenza, utilizzo e, in caso di assegnazione a terzi, i dati identificativi del concessionario e gli estremi, l’oggetto e la durata dell’atto di concessione. La mancata pubblicazione è addirittura sanzionata, eppure sono pochissimi gli enti che rispettano queste regole. A Palermo, l’Agenzia conta 1991 immobili destinati, ma sul sito istituzionale ne risultano 846, di cui 177 dichiarati inutilizzati e 83 occupati abusivamente. A Caltanissetta su 270 immobili destinati, sul sito del Comune se ne contano appena 39 e per 24 di questi non appare alcun dato sull’utilizzazione. A Monreale pare siano stati destinati 130 immobili, ma sul sito se ne riportano zero. Comune di Motta Sant’Anastasia (Catania) 230 immobili destinati, recensiti sul sito istituzionale zero. Comune di Lamezia Terme 212, recensiti sul sito 21, dichiarati inutilizzati 6. Ultimo aggiornamento tre anni fa. Comune di Rosarno: su 113 destinati, sul sito dell’ente se ne comunicano 51, di cui 33 inutilizzati. Il Comune di Bologna teoricamente ne gestisce 13, ma sul sito ne risultano 2, di cui uno non ancora assegnato. Per i 9 immobili destinati al Comune di Trieste, la pagina corrispondente all’elenco è in bianco. In Veneto, il Comune di Bussolengo (Verona), risulta destinatario di 26 immobili, ma nessuna informazione risulta sul sito. Ma l’Agenzia e il Ministero dell’Interno lo sanno? Quando il bene è stato assegnato all’ente pubblico, l’Agenzia ne dovrebbe monitorare il destino per due anni, e nel caso in cui il bene non venisse destinato all’uso per il quale era stato affidato, l’Agenzia dovrebbe riprenderselo. Di fatto, però, rarissimi sono i casi di revoca e il motivo è che anche la revoca ha un costo, e l’Agenzia ha già un mare di problemi nella gestione di tutta la ricchezza che maneggia a causa di croniche difficoltà nello stesso scambio di informazioni. Stando agli ultimi dati elaborati nel 2016 dalla Corte dei Conti, fra la confisca di un bene e la sola comunicazione all’Agenzia Nazionale trascorrono in media 470 giorni, fino a punte di 5.400 giorni, vale a dire 15 anni. A correggere il tiro, fin dal 2011, avrebbe dovuto provvedere un sistema informatico per la gestione dei dati. «Appare inspiegabile – scrive la Corte dei Conti nel 2016 – che, nonostante i notevoli finanziamenti erogati per la realizzazione dei sistemi e applicativi informatici, siano ancora limitate a meno del 10 per cento le comunicazioni per via telematica tra gli uffici giudiziari e l’Agenzia». Eppure la relazione parlamentare che accompagnava il provvedimento di istituzione dell’Agenzia era chiara: «Se non compressi drasticamente i tempi intercorrenti tra l’iniziale sequestro e la definitiva destinazione dei beni, si rischia di provocare una crisi irreversibile nel sistema di contrasto alle mafie, con patrimoni rilevanti destinati all’abbandono e riflessi negativi per la credibilità delle istituzioni». Del resto pure l’entità di questo «patrimonio rilevante» è abbastanza ignota. Quanto valgano in denaro tutti gli immobili in capo all’Agenzia nessuno lo sa. Il dato mancava nel 2016 e manca oggi. La spiegazione: gli amministratori giudiziari spesso non stimano il valore dei beni perché fra il sequestro, la confisca e la destinazione possono passare anche dieci anni, e pertanto la stima iniziale non corrisponderebbe più a quella finale. In pratica se ne lavano le mani. I dati nel 2016 erano stati richiesti dalla Corte dei Conti al Ministero dell’Interno che, solo per il periodo 2009-2015, aveva comunicato un valore di oltre 5.306.000 euro per un totale di 14.913 immobili confiscati."
73,https://www.corriere.it/dataroom-milena-gabanelli/digitalizzazione-pa-carta-digitale-benefici-25-miliardi-anno-interventi-da-fare/bac5ddd8-3557-11ea-8d46-5a62eb738d23-va.shtml,"Pubblica Amministrazione, la rivoluzione digitale mancata dello Stato che ci costa 30 miliardi l’anno",di Milena Gabanelli e Rita Querzè,12 gennaio 2020 | 22:56,"17/10/2020, 01:16:46","È stata istituita nel 2005 presso il Ministero dell’Interno e sviluppata da Sogei. Avrebbe dovuto completarsi entro il 31 dicembre 2014, ma a ottobre 2016 solo l’eroico Comune di Bagnacavallo era entrato in Anpr. Dopo aver speso 23 milioni di euro, il progetto è decollato tre anni fa, tirando fuori altri 14 milioni, individuati in un capitolo dei Fondi di Coesione, e messi a disposizione dei Comuni. Oggi sono 5.300 i Comuni entrati nella piattaforma, mentre l’obiettivo di coinvolgere tutti gli 8.000 Comuni e i 60 milioni di cittadini dovrebbe essere raggiunto entro il 2020, ma su tempi e scadenze non sono stati presi impegni. Nel frattempo è complicato controllare se chi chiede il reddito di cittadinanza è residente in Italia da dieci anni; mentre lo studente universitario a carico di genitori benestanti può tranquillamente dichiararsi single e usufruire di sconti e agevolazioni. Come è noto la tassazione dipende spesso dal nucleo familiare e l’Anagrafe nazionale della popolazione residente è uno strumento fondamentale per la lotta all’evasione fiscale. Prendiamo un cittadino sotto la soglia di povertà: il Comune magari gli garantisce la casa popolare, la Regione un bonus per l’iscrizione dei figli al nido, l’Inps un’altra forma di indennità. Ma quanto gli sta dando lo Stato nell’insieme nessuno lo sa. Negli anni alle prestazioni pensionistiche finanziate dai contributi si sono affiancate altre prestazioni sociali, che si sono di fatto sommate e sedimentate nella legislazione, senza che sia mai stata prevista una razionalizzazione o che si istituissero controlli «incrociati» tra i diversi enti erogatori, favorendo così furbi ed evasori a danno dei più bisognosi. Parliamo di una spesa in prestazioni per 110 miliardi e in continua crescita: più 5% negli ultimi anni. Eppure l’istituzione di un «casellario dell’assistenza», sul modello di quello già in uso per pensioni e pensionati, fu previsto nel 2005, ma poi non se ne è fatto nulla. I centri per l’impiego non riescono a far incontrare l’offerta di lavoro delle imprese con le ricerche dei lavoratori fra le diverse Regioni, e spesso nemmeno fra una Provincia e quella confinante. Questo succede perché ogni Regione ha la sua banca dati (in Lombardia ce n’è addirittura una per Provincia), e sono tenute a inviare le informazioni ad Anpal (Agenzia Nazionale Politiche Attive Lavoro) che a sua volta dovrebbe renderle visibili su tutto il territorio nazionale. In realtà il sistema non funziona. Con una banca dati nazionale l’incrocio domanda/offerta sarebbe invece immediato. Il problema è che il lavoro è materia concorrente Stato-Regioni e, quindi, ci vuole un accordo che impegni tutte le Regioni a condividere i dati. Un tema su cui si litiga da 25 anni, dai tempi del Sistema informativo lavoro e della Borsa lavoro, e intanto la disoccupazione giovanile supera il 28%. La sua funzione principale è rispondere alle seguenti domande: i miei datori di lavoro, presenti e passati, hanno versato tutti i contributi? E a quale pensione avrò diritto a fine carriera? Nell’Anagrafe, attivata dall’Inps nel 2005, dovrebbero confluire i dati di tutte le categorie di lavoratori: pubblico, privato, autonomi, e iscritti agli ordini professionali. Questi ultimi fanno acqua e poi mancano i dati di oltre 3 milioni di dipendenti pubblici. Basta quindi avere lavorato in passato per un paio d’anni come insegnante per non riuscire ad avere una ricostruzione completa della propria situazione. Inoltre anche i dati sui contributi versati dai lavoratori privati spesso vengono caricati in ritardo. Se la banca funzionasse, non solo si potrebbero vedere tutti i dati aggiornati in tempo reale, ma anche quanti lavoratori sono a tempo pieno, quanti part time e quanti in infortunio, e quindi definire meglio le politiche. Se risiedo in Veneto e ho un problema di salute mentre sono in Campania il medico può vedere la mia storia sanitaria, gli esami che ho fatto, i referti precedenti? La risposta è no. Il Fascicolo sanitario elettronico è stato istituito nel 2015: oggi lo hanno 13 milioni di cittadini e 12 Regioni possono condividere in totale o in parte i loro dati. Il problema è che molti ospedali non hanno gli applicativi per interrogare il Fascicolo e quindi per il paziente è come se non esistesse. E pensare che uno dei Paesi più avanzati nella digitalizzazione degli ospedali è la Turchia! Gli ospedali vengono certificati da un ente non profit internazionale (Healthcare information and Management Systems) con una scala da zero a 7. A livello 6 in Turchia ci sono 171 ospedali contro i 6 dell’Italia: (Humanitas (privato, Milano) Poliambulanza Brescia (privato), Vimercate Asst (pubblico, Monza e Brianza), Arcispedale Santa Maria Nuova di Reggio Emilia (pubblico), Istituto Oncologico di Candiolo in Piemonte (privato), Cure Ortopediche Traumatologiche (Messina). A livello 7 in Turchia gli ospedali sono 3, in Italia nessuno. Si chiama «Spid» e serve a certificare che «io» sono davvero «io» quando faccio un’operazione online, ovunque mi trovo e da qualunque dispositivo: dal pagamento in banca alla richiesta di un documento, per le prenotazioni sanitarie, iscrizioni scolastiche, pratiche d’impresa. La privacy garantita poiché non è consentito nessun tipo di profilazione, e si utilizza una password unica e blindata. Oggi in Italia, per 60 milioni di cittadini, abbiamo un miliardo di identità digitali, ovvero altrettante password. Un sistema inefficiente e insicuro. Da fine 2019 il team digitale è stato incardinato come dipartimento presso la Presidenza del Consiglio, e la ministra per l’innovazione Pisano ha presentato il 17 dicembre un piano strategico da realizzare entro il 2025. Ma che succede se il governo cambiasse colore? Oggi nei bilanci della Pa il digitale vale meno dell’1%, cioè spendiamo meno della metà di Francia e Germania. Secondo Confindustria Digitale per portarci ai livelli dei nostri partner europei dovremmo investire 10 miliardi di euro in un piano condiviso da tutti i partiti, vincolante e con obiettivi e tempi definiti."
74,https://www.corriere.it/dataroom-milena-gabanelli/black-market-anima-nera-dark-web-dove-comprare-armi-droghe-documenti-falsi/2deb3a14-3144-11ea-a175-d97603799814-va.shtml,"Dark Web: in Internet libertà è anche vendere droga, bombe a mano e passaporti falsi",di Antonio Castaldo,7 gennaio 2020 | 19:23,"17/10/2020, 01:17:09","Una ricerca dell’Usenix del 2015 stima in 150-180 milioni di dollari all’anno il fatturato illegale del Dark Web: armi, droga (che occupa il 58% del mercato con più di 26 mila tipi di sostanze diverse), carte di credito, conti correnti, codici bancari, passaporti e documenti falsi, farmaci, pornografia, gioielli falsi, pericolosi virus informatici. Si chiamano black market e si trova di tutto: sono una sorta di Amazon dell’illegalità, utilizzati da narcos e terroristi per ogni necessità. I dati scambiati vengono criptati tra un nodo e l’altro, rendendo impossibile identificare sia l’acquirente che il venditore. Ponendosi a metà strada tra domanda e offerta, il black market fa da garante su pagamenti che avvengono con moneta virtuale tra soggetti anonimi. Chi acquista, rigorosamente in bitcoin o con l’ancora più blindato monero, deposita il proprio denaro virtuale presso il market. Ma la transazione non viene completata fino a quando l’acquirente non comunica l’avvenuta ricezione del pacco. Solo in quel momento il gestore rilascia il pagamento diretto al vendor, trattenendo una commissione tra l’8 e il 4 %, tariffa scontata per i partner più affidabili. I banditi digitali sono dunque difficilmente smascherabili. Serve alta competenza informatica, tecnologia sofisticata, e fiuto investigativo. Quando questi requisiti coincidono, allora qualche risultato arriva. Una recente indagine del Nucleo Frodi tecnologiche e privacy della Guardia di Finanza, guidato dal colonnello Reccia, ha consentito di smantellare uno dei 25 principali black market presenti sulla rete del web clandestino: il nome che gli era stato dato sfruttava la popolarità di un noto leader politico italiano, era il Berlusconi Market. Nato nel 2017, il Berlusconi Market vantava ben 103 mila annunci ed era il quarto in ordine di grandezza tra i principali 25 esistenti. È stato chiuso lo scorso 7 novembre con l’arresto del presunto gestore, un ragazzo di 19 anni, e di due complici di 25 e 26 anni. L’organizzazione è interamente italiana, per la precisione pugliese. La modalità con cui i segugi informatici sono riusciti ad arrestarli è stata delle più «classiche». Hanno ordinato l’acquisto di modeste dosi di cocaina, e poi hanno passato al setaccio migliaia di pacchi di posta. «La nostra indagine è partita da un vendor chiamato nel giro G00d00 – racconta il colonnello Reccia – che riceveva richieste di acquisti da Usa, Australia, Europa. Individuata la regione di provenienza dei suoi pacchi, la Puglia, con la collaborazione del Centro Meccanizzato Postale di Bari siamo riusciti a localizzare la zona di Barletta: il mittente spediva da lì». Gli investigatori hanno dovuto simulare quattro acquisti, prima di poter risalire esattamente alla cassetta postale dove erano stati imbucati. A questo punto è stata piazzata una telecamerina mirata che ha immortalato G00d00 mentre imbucava pacchetti sospetti. Era un ragazzo di 26 anni, figlio di una coppia di professionisti. Analizzando tablet, cellulari, pc e messaggi whatsApp, sono risaliti al presunto gestore del Black Market, uno studente del Politecnico di Torino di appena 19 anni, Luis Di Vittorio, originario di Putignano, in provincia di Bari. Nella ricostruzione degli inquirenti, il suo nickname era Vladimir Putin, mentre quello dell’intermediario era Emmanuel Macron. Sul Berlusconi Market, bloccato su richiesta della procura di Brescia che ha coordinato le indagini, era possibile acquistare a meno di 5 mila euro un passaporto Usa, e a un prezzo leggermente inferiore un passaporto italiano, tedesco, olandese o francese. Un Ak 47 costava 700 euro, 230 una bomba a mano, ma erano disponibili anche revolver e pistole di vario tipo, fucili e mitragliatrici. La droga più trattata era la metanfetamina, seguita da Cannabis, Mdma e Cocaina. Un sesto del fatturato era costituito da dati bancari e banconote false, che si acquistavano a pacchetti: 650 euro per 100 pezzi da 50 euro. Gli acquirenti provenivano in gran parte da Olanda e Germania. Uno studio dell’università di Oxford dell’aprile 2018, posizionava Berlusconi Market al quarto posto dopo il più «antico» Dream Market, Tochka e Wall Street. Quando il Dream Market, all’inizio del 2019, ha chiuso i battenti per motivi ignoti, Putin e Macron commentavano non sapendo di essere intercettati: «Dream Market sta per chiudere, serve una full immersion», ovvero lavorare duro per conquistare il mercato del concorrente. Nei mesi successivi i vendor del sito appena disattivato sono in gran parte transitati nella piattaforma dello studente italiano, facendo schizzare il numero degli annunci oltre quota centomila. L’operazione italiana è unica nel suo genere. Ad oggi solo tre gestori di market mondiali sono stati arrestati. Il primo è stato Ross Ulbricht, informatico americano di 35 anni condannato all’ergastolo per aver fondato e gestito Silk Road, un grosso black market chiuso nel 2013. Nel 2017 è stato catturato il 24enne Alexandre Cazes, canadese, che gestiva Alpha Market, chiuso in un’operazione congiunta di Olanda, Germania e Fbi. Cazes si è suicidato poco dopo l’arresto. Possedeva 3 gigantesche ville e 4 Lamborghini. E poi c’è il giovane informatico nato a Putignano, che al telefono con la fidanzata, sospettando indagini sui propri soci, si era lasciato andare a uno sfogo: «Se mi devono condannare per tutti i crimini che ho fatto, devono prendere la chiave e la devono buttare! Sostituzione di persona! Documenti falsi! Spaccio internazionale! Tutto! Si spicciano prima a dire cosa non ho fatto»."
75,https://www.corriere.it/dataroom-milena-gabanelli/tassa-zucchero-ecco-cosa-dice-quali-effetti-avra/e82b2bd4-24bd-11ea-9531-c9ac2e82635a-va.shtml,"Tassa sullo zucchero, ecco cosa dice e quali effetti avrà",di Milena Gabanelli e Simona Ravizza,22 dicembre 2019 | 22:30,"17/10/2020, 01:17:32","Vediamo cosa dicono le leggi. Sono significativi gli esempi di Francia e Gran Bretagna. Il governo guidato da Nicolas Sarkozy ha introdotto la Soda Tax di 7 centesimi al litro nel 2012. I produttori l’hanno attaccata violentemente minacciando un aumento dei prezzi per i consumatori (cosa che si è verificata soprattutto per i succhi di frutta cresciuti di 19 centesimi al litro). L’imposta è stata modificata e da luglio 2018 viene applicata in proporzione allo zucchero utilizzato. È un cambio di rotta dettato dalla volontà di spingere produttori a riformulare la ricetta più che a fare cassa. Oggi sotto i 10 grammi è di 3 centesimi al litro, che diventano 3,5 centesimi sotto i 20 grammi, fino ad arrivare a 23 centesimi per 150 grammi. Risultato: la lattina francese di Fanta e Schweppes, tassata sui 2 centesimi, ha praticamente la metà dei cucchiaini di zucchero di quella italiana. Per la Coca Cola l’imposta sale a 5 centesimi. La Gran Bretagna di David Cameron ha introdotto la Soft Drinks Industry Levy il 6 aprile 2018. La tassa prevede due aliquote: 20 centesimi al litro tra i 50 e gli 80 grammi; oltre gli 80 grammi cresce a 27 centesimi. Anche qui lo scopo è di convincere i produttori ad abbassare i contenuti di zucchero per non pagare. Obiettivo raggiunto, perché la Fanta e la Schweppes inglesi hanno trovato più conveniente scendere sotto i 50 grammi al litro, e quindi: no tax. Il 50% dei produttori ha ridotto il contenuto di zuccheri nelle bevande per una quantità annua stimata attorno alle 45 mila tonnellate. Oggi, nel mondo, la sugar tax è applicata in 39 Paesi. Cosa prevede la nuova normativa italiana? Una tassa da 10 centesimi al litro sopra i 25 grammi. Vuol dire intorno ai 3 centesimi per una lattina da 330 ml con un contenuto medio di zuccheri, una cifra uguale a quella applicata in Francia e Gran Bretagna. Con una differenza: il limite di zuccheri sopra il quale i produttori pagheranno, ossia 25 grammi al litro. Una soglia troppo bassa per spingerli a modificare la ricetta. Chi fuori dall’Italia l’ha ridotta al minimo, infatti, non è sceso sotto i 50 grammi al litro. La conseguenza è che la misura italiana certamente permetterà di fare cassa (la stima è di 233 milioni di euro in un anno) e probabilmente contribuirà a diminuire un po’ i consumi come prevede l’Organizzazione mondiale della Sanità che sottolinea: «Le politiche fiscali che comportano un aumento di almeno il 20% del prezzo al dettaglio delle bevande zuccherate porterebbero a riduzioni proporzionali del consumo di tali prodotti». Ma per il calo di zuccheri a lattina – che dall’esperienza estera è considerata la pratica più efficace per tutelare la salute – la sugar tax com’è stata concepita dal nostro Paese serve a poco. Rimane il fatto che secondo l’Organizzazione mondiale della Sanità le imposte sulle bevande zuccherate sono una delle misure efficaci per frenare la carie l’obesità, e il diabete di tipo 2. La comunità scientifica internazionale è allineata, e lo dimostrano i risultati là dove è applicata. In Italia la petizione promossa da Il Fatto Alimentare per l’adozione della sugar tax sulle bevande zuccherate è sottoscritta da dieci società scientifiche e da personaggi autorevoli come Francesco Branca (direttore del Dipartimento di nutrizione salute e sviluppo dell’Oms), Walter Ricciardi (ex presidente dell’Istituto superiore di Sanità), Giuseppe Remuzzi (direttore dell’Istituto di ricerche farmacologiche Mario Negri), oltre a centinaia di medici, dietisti, biologi e nutrizionisti. Lelio Morricone, alla guida della Nutrizione clinica e Prevenzione cardiovascolare della Sant’Ambrogio di Milano, ribadisce: «È fondamentale che i soldi incassati con la tax sugar vengano utilizzati poi in campagne di educazione alimentare». La politica anziché aggiustare il tiro per rendere la norma più efficace, litiga. Per Matteo Salvini «è una roba da matti», per Matteo Renzi una follia. Il timore è tutto concentrato sulle eventuali ripercussioni sul gruppo Coca-Cola che in Italia imbottiglia anche Fanta e Sprite, vale 813 milioni di euro l’anno e dà lavoro a 26.000 persone. «Coca-Cola è molto più italiana di quanto non si creda – sottolinea il gruppo sul sito –. Ogni anno genera un impatto importante sull’economia del Paese, dove le bevande del marchio The Coca-Cola Company vengono prodotte ogni giorno in cinque stabilimenti, dal Veneto alla Sicilia grazie ai nostri partner imbottigliatori, Coca-Cola HBC Italia e Sibeg». E manda un avvertimento: «Bloccheremo gli investimenti». Eppure non risulta che in Francia e in Gran Bretagna un solo produttore abbia chiuso bottega o ridotto il business. Intanto in Italia è obeso circa il 10% dei ragazzi fra i 10 e i 19 anni, tra i 5 e 9 anni il 20,5% dei bambini e il 14,9% delle bambine. Oltre 60 docenti del dipartimento di Bioscienze dell’Università Statale di Milano firmano un appello: «I dati sono molto allarmanti. Dal punto di vista psicologico-relazionale un vero disastro. Dal punto di vista sanitario una disfatta su tutta la linea. È infatti risaputo che un bambino obeso è un soggetto che quasi certamente svilupperà patologie di vario genere da adulto. Non a caso in Italia il diabete è in continuo aumento ed è atteso un vero e proprio boom con le nuove generazioni. La sua diffusione è quasi raddoppiata in trent’anni: nel 1980 coinvolgeva il 2,9% della popolazione, oggi il 5,3%, e ora come allora siamo sempre 60 milioni di abitanti. Il 16,5% delle persone sopra i 65 anni è diabetico. Se non basta un’informazione di igiene alimentare, che a dire il vero viene proposta in diverse forme, bisogna necessariamente ricorrere alla disincentivazione dell’abuso di zucchero». In Francia e Inghilterra l’obesità infantile era sotto al 10%, lo hanno considerato un dato allarmante ed hanno introdotto l’imposta. Da noi, dove i numeri sono purtroppo ben più alti, partirà a ottobre dell’anno prossimo. Se tutto va bene."
76,https://www.corriere.it/dataroom-milena-gabanelli/tasse-siamo-davvero-paese-piu-tartassato-europa-iva-accise-cuneo-fiscale/f1515748-20ed-11ea-ad99-8e4d121df86f-va.shtml,"Tasse, siamo davvero il Paese più tartassato d’Europa?",di Milena Gabanelli e Luigi Offeddu,17 dicembre 2019 | 22:24,"17/10/2020, 01:17:56","Torna la vecchia domanda: è vero che l’Italia è il Paese più tartassato d’Europa? Ecco la classifica Ue, anno 2018, sulla pressione fiscale totale in rapporto al Pil, elaborata dall’ ufficio studi Cgia su dati Eurostat, e relativa alle imposte dirette, indirette, imposte su redditi da capitale, contributi sociali: l’Italia si piazza al settimo posto con il 41, 8%, contro una media Ue, del 40,2%. In testa la Francia con il 48,4%, segue il Belgio con il 46,6%, Svezia, 44,3%, Austria, 42,5%; Grecia, 41,4%; Germania, 41,2%. Molto più pesanti invece i carichi sulle imprese. Dai dati di Banca Mondiale e Cgia in testa c’è la Francia con il 60,7%, segue l’Italia con il 59, 1%, poi la Germania 48,8% e l’Irlanda con il 23%. Poi ci sono imposte che variano a seconda delle regioni, delle dimensioni dell’impresa, tipo di attività e dei componenti della famiglia: Imu, Tari, Tasi, ecc. Per quel che riguarda le accise, il peso fiscale su un litro di carburante in Italia è il più alto: 1,003 centesimi di euro per ogni litro, ed è previsto un aumento nel 2020. La media europea è di 89,3, scendendo nel dettaglio di paesi comparabili al nostro troviamo la Francia, che chiede 65, 9 centesimi e la Germania 65,5. Ci sono poi le micro-imposte. In Italia continuiamo a pagare la marca da bollo da 2 e 16 euro (esiste dal 1863), anche se ormai abolita in molti Paesi Ue. Il nostro passaporto è il più costoso: 116 euro, in Francia 86, in Grecia 84.40, in Austria 75,9, in Germania quasi te lo regalano: 37,5 euro. In compenso siamo il Paese che paga meno il canone Tv: 90 euro, contro i 335 della Danimarca, 215,7 della Germania e i 139 della Francia. Con il Portogallo e la Bulgaria, l’Italia è il Paese europeo dove è più complicato pagare le imposte. L’analisi di Banca Mondiale dice che ad una piccola impresa italiana, ogni anno, occorrono in media 29,7 giorni lavorativi solo per raccogliere le carte necessarie. La media Ue è di 18 giorni. In Francia ne bastano 17, in Spagna 18, in Germania 27. Secondo il «Financial Complexity Index» condotto in 94 Paesi dal gruppo finanziario Tfm, i primi tre Paesi al mondo con il fisco più tortuoso sono nell’ordine: Turchia, Brasile, Italia. Anche qui dunque siamo i primi in Europa. Secondo l’indice internazionale della competitività fiscale compilato dall’Ocse, su 36 Paesi l’Italia è al 34esimo posto. I motivi della lentezza italiana sono invece noti: eccessiva burocrazia, norme complicate che cambiano ogni anno, «ingorgo» delle controversie nelle commissioni tributarie. In 10 anni, i giudici sono calati del 40,2% e l’ anzianità media delle controversie pendenti è di 689 giorni, in leggero calo rispetto a 2 anni fa. Il cittadino paga le imposte e lo Stato in cambio offre i suoi servizi. Dai dati Ocse, l’Italia spende l’8,9% del Pil per la sanità pubblica, la media europea è al 9,6%. La classifica è guidata dalla Francia (11,5%) e dalla Germania (11,3%). Nella spesa sanitaria pro-capite l’Italia è all’undicesimo posto: 2.551 euro nel 2017 contro una media Ue di 2.773. Da noi, come ovunque, le tasse servono a coprire le spese di tutta la macchina pubblica: dagli ospedali alla scuola, dalle infrastrutture alla manutenzione delle strade, forze di polizia, tribunali, protezione civile, traporti, assistenza sociale, ricerca, e le costosissime cure contro il cancro, garantite gratuitamente ad ogni malato. Chi evade, scarica anche questo peso su tutti i concittadini. E i Paesi che impongono meno tasse lasciano poi «scoperti» i loro contribuenti: in Italia, la sanità pubblica assicura 47 protocolli di diagnosi prenatale estesa e obbligatoria per altrettante patologie rare, la sanità irlandese solo 8. E gli irlandesi vengono poi a curarsi qui. Siamo fra i paesi europei che evadono di più. La nota aggiuntiva al Documento 2019 sull’economia e la finanza certifica una differenza fra le entrate previste e quelle effettivamente pervenute di circa 109,7 miliardi di euro. L’imposta più evasa è l’Iva, dove secondo il «rapporto Murphy» presentato a luglio al Parlamento Europeo l’Italia è prima nella lista Ue: ben il 25,9% del dovuto, ovvero circa 35 miliardi ogni anno. Ai primissimi posti anche nell’economia sommersa. Il «nero» vale oggi 211 miliardi, ovvero il 13% del Pil. Incrociando varie statistiche, si arriva alla stima sull’evasione procapite: 3.182 euro in Italia, 3.070 nella florida Danimarca, Francia 1.760, Germania 1.522. Le percentuali di recupero dell’Agenzia delle Entrate: dai 20,1 miliardi nel 2017, siamo scesi a 19,2 nel 2018. Però lo Stato premia i comuni che contribuiscono alle attività di recupero: nel 2018 il più attivo è stato San Giovanni in Persiceto (Bologna) che ha ricevuto da Roma 1.519.052 euro. Fra gli strumenti anti-evasione, il primo è quello di contrastare l’uso del contante, la miniera che consente di produrre il sommerso. Dal primo luglio 2020 il tetto scenderà a 2.000 euro, per arrivare a 1.000 nel 2021. Dagli ultimi dati della Banca d’Italia, la media Ue dei pagamenti tracciabili procapite è stata di 261. In Italia siamo a quota 111, contro i 456 dei Paesi Bassi, 327 della Francia, 257 della Germania."
77,https://www.corriere.it/dataroom-milena-gabanelli/fallimenti-veri-finti-105-miliardi-dovuti-stato-recupera-l-16percento/f8ae1870-1f29-11ea-92c8-1d56c6e24126-va.shtml,"Imprese, la maxi frode allo Stato: 105 miliardi di tasse non pagate",di Milena Gabanelli e Fabrizio Massaro,15 dicembre 2019 | 21:02,"17/10/2020, 01:18:20","Sono cifre che riguardano un numero molto grande di imprese: ogni anno ne saltano circa 13-15 mila. Fra queste ci sono quelle che nascondono la crisi spostando in avanti l’insolvenza sperando di farcela. In nove casi su dieci il dissesto si aggrava. Secondo l’esperienza dei magistrati fallimentari sono le situazioni meno gravi, perché l’intento non è di frodare i creditori, e inoltre non rappresentano la maggior parte dei crediti fiscali. C’è poi una seconda tipologia di imprese che vanno male: sono quelle nelle quali gli imprenditori o gli amministratori allungano i tempi per svuotare l’azienda di quello che è rimasto. È un fenomeno più grave perché spesso non versano l’Iva, vendono immobili e macchinari utilizzando prestanome per nascondere le responsabilità. Si arriva così alla bancarotta per distrazione, che si lascia dietro crediti a carico dei fornitori, delle banche e del fisco. Negli ultimi anni però si sta ingigantendo il dissesto di impresa di «terzo tipo», quello più destabilizzante per l’economia. «Sono società costituite apposta per durare uno-due anni, pianificando il non pagamento di imposte e contributi previdenziali», spiega Roberto Fontana, sostituto procuratore nel dipartimento Crisi d’impresa della procura di Milano. Si tratta in particolare di cooperative o piccole srl, che si aggiudicano a basso costo contratti di appalto o subappalto e che spariscono in poco tempo. È un fenomeno diffuso in alcuni settori produttivi, nelle attività di servizi, ma soprattutto nella logistica. Lo schema è sempre lo stesso: il committente, spesso un soggetto internazionale, affida gran parte della gestione delle merci a società esterne, che a loro volta si affidano a piccole società, a cooperative, spesso con l’interposizione fittizia di un consorzio. Queste società di solito non hanno mezzi propri, perché glieli mette a disposizione il committente. Di fatto, gestiscono solo la manodopera, hanno pochissimo capitale, ma assumono molti dipendenti che operano anche in violazione delle norme sul lavoro. Il loro scopo è quello di portare a casa appalti sottocosto. Come fanno a stare in piedi? Fin dal primo giorno di attività non versano l’Iva e non pagano le ritenute d’acconto e i contributi previdenziali ai dipendenti. Dopo uno-due anni i lavoratori — spesso extracomunitari — vengono licenziati e riassunti da una nuova coop, gestita dagli stessi amministratori (a loro volta, spesso, dei prestanome), che lavora per lo stesso committente. E ricomincia la giostra. Un caso emblematico è quello di Ceva Logistics*. Lo scorso maggio la sezione Misure di Prevenzione del tribunale di Milano ha disposto un’inedita «amministrazione giudiziaria» di uno degli stabilimenti di Ceva Logistics Italia Srl, divisione italiana del colosso quotato a Zurigo e con 7 miliardi di fatturato in 170 Paesi per 58.000 impiegati. Nel mirino i rapporti con Premium Net, un consorzio di cooperative che operava a Pavia: gestiva la distribuzione dei libri per le principali case editrici. Solo che dietro al consorzio, scrivono i giudici, si nascondeva un «sistematico sfruttamento di lavoratori, con straordinari imposti sotto minaccia di licenziamento, retribuzione difforme dalle ore davvero lavorate (anche 11) e omesso versamento di contributi». Il committente Ceva è coinvolto perché secondo i giudici avrebbe dovuto sapere che i prezzi praticati erano troppo bassi per operare nella legalità. Allarmi simili sono stati sollevati di recente sull’Ortomercato di Milano, e anche altre società della logistica oggi sono indagate. Il risultato è la distruzione del sistema della concorrenza, perché falsando il mercato vengono espulse le imprese che rispettano le regole. A terra restano lavoratori non pagati e domina il caporalato, mentre sulle spalle dei cittadini gravano i miliardi di euro sottratti all’erario e alla previdenza. È un sistema che trascina verso il basso stipendi e diritti dei lavoratori, e che tutti noi contribuiamo a tenere in piedi quando acquistiamo online senza pagare la spedizione. Pensando pure di fare un buon affare. Per dare un’idea dell’ampiezza: nella logistica il fatturato nazionale è di 32 miliardi di euro, il 40% è concentrato in Lombardia. Mentre nella sola area di Milano, per quel che riguarda i debiti di tutte delle società fallite verso enti previdenziali, dipendenti, fornitori, banche, si è passati dai 25 miliardi del 2015 agli oltre 40 miliardi del 2018. La risposta dello Stato è inadeguata e inefficiente, perché arriva anni dopo con l’avviso di accertamento dell’Agenzia delle Entrate e poi con la procedura esecutiva. Ma a quel punto attivi da aggredire non ce ne sono più e diventa anche difficile individuare chi sono i veri responsabili. «Invece queste società bisogna farle fallire subito, per contenere i danni e perseguire efficacemente i colpevoli. Questo perché dei 105 miliardi che mancano, l’80% deriva proprio dai dissesti del secondo e terzo tipo», dichiara il Sostituto Procuratore Fontana. Mentre qualche settimana fa il procuratore della Repubblica di Milano, Francesco Greco, ad un convegno a porte chiuse ha spiegato la folle evasione dell’Iva con un paradosso: «È come se ci fosse stato un patto tra imprese e Stato che diceva: anziché in banca, finanziatevi non versando l’Iva, che poi è una tassa europea. Sono 35 miliardi ogni anno, e una grossa fetta solo a Milano». Su questi numeri incidono anche le cartiere: società fantasma che nascono solo per fare fatture false e frodare l’Iva. Per contrastare il fenomeno in Procura si utilizza molto la norma che punisce il fallimento «come conseguenza di operazioni dolose (223 comma 2 della Legge Fallimentare)». Una norma che invece non è molto applicata nelle altre procure italiane. Anche qui insomma un modello Milano si impone. A livello nazionale invece è stato varato da poco il nuovo codice delle crisi d’impresa. Da gennaio tutte le società con almeno 4 milioni di fatturato devono dotarsi di un sindaco unico che deve sollecitare l’impresa a prendere tutte le iniziative necessarie a salvarsi, a cominciare da un accordo stragiudiziale con i creditori. Ma le norme più efficaci saranno in vigore solo dal 15 agosto 2020: sono quelle relative agli «strumenti di allerta». Prevedono un intervento degli organismi di controllo non appena l’azienda dia i primi segni di squilibrio finanziario, patrimoniale o di cassa. La segnalazione potrà avvenire anche dall’Inps e dalla stessa Agenzia delle Entrate, che però è notoriamente sottorganico. Ci vorrà qualche anno per capire se il nuovo sistema servirà a contenere le truffe a danno del Fisco. Nel frattempo l’Erario continuerà ad accumulare crediti inesigibili, e il debito pubblico aumenterà."
78,https://www.corriere.it/dataroom-milena-gabanelli/clima-ecco-come-l-italia-contribuisce-deforestazione-dell-amazzonia-non-solo/16a04082-1b34-11ea-9c4c-98ae20290393-va.shtml,"Clima, mangiamo bresaola e carne in scatola. Ecco come distruggiamo l’Amazzonia",di Milena Gabanelli e Simona Ravizza,10 dicembre 2019 | 15:03,"17/10/2020, 01:18:31","È un fenomeno che appare lontano, ma in realtà è direttamente collegato alla produzione di materie prime destinate all’esportazione: l’80 per cento della deforestazione è dovuta alla necessità di fare posto ai pascoli per la produzione di carne, soia e olio di palma, richiesti dai Paesi occidentali che consumano e anche sprecano sempre di più. Va poi aggiunta l’industria del legno che spesso fa da apripista al taglio delle foreste. Ecco perché dietro le immagini dell’Amazzonia che brucia (e non solo) si nasconde anche l’import europeo. L’Italia è il massimo importatore europeo di carne bovina congelata dal Brasile (25,4 mila tonnellate per 134,7 milioni di euro nel 2018). Il 50 per cento di questa carne è utilizzata per produrre la Bresaola della Valtellina Igp , 13 mila tonnellate di Bresaola nel 2018 (qui la replica del Consozio di Tutela della Brasaola della Valtellina). Nel 2018 l’Italia ha importato 267 mila tonnellate di soia (per 92,5 milioni di euro) dal Brasile e 114 mila tonnellate (per 37,4 milioni di euro) dal Paraguay (da cui è primo importatore europeo). Questa soia è usata per il 90 per cento per la produzione di mangimi, destinati ai nostri allevamenti intensivi. Tutto questo assicura almeno lavoro e migliori condizioni di vita dei Paesi esportatori? Forse non come dovrebbe. La multinazionale brasiliana JBS, dopo aver preso dall’Amazzonia 46 milioni di ettari per pascoli, fattura 50 miliardi di dollari l’anno. Ma le popolazioni più deforestate continuano a essere le più povere del Brasile come nel Pará dove il reddito medio è di 4,3 mila dollari l’anno contro una media in Brasile di 8,7 mila, e il livello di povertà raggiunge oltre il 20% della popolazione. Nel Parà solo nel 2017 sono stati denunciati 71 casi di schiavitù negli allevamenti. Mentre in tutta la regione amazzonica per fare spazio ai pascoli le terre, le riserve delle popolazioni indigene sono occupate con la forza, e si conta un morto ogni 6 giorni. L’Europa si interroga su come contrastare la deforestazione dietro la quale c’è la domanda di alimenti, mangimi, legname e altri prodotti. La convinzione è che proteggere le foreste, oltre a combattere l’emergenza climatica, preservi i mezzi di sostentamento delle comunità locali e ne aumenti il reddito. Frans Timmermans, primo vicepresidente responsabile per lo Sviluppo sostenibile della Commissione europea, dopo l’adozione di nuove linee di indirizzo della Ue, lo scorso 24 Luglio ha dichiarato: «Se non proteggiamo le foreste sarà impossibile raggiungere gli obiettivi che ci siamo prefissati in materia di clima. Benché le più grandi foreste primarie al mondo non si trovino sul territorio dell’Unione, il comportamento di ciascuno di noi e le nostre scelte politiche possono fare la differenza. Siamo pronti ad assumerci un ruolo di primo piano». Siamo uno dei sette Paesi (insieme a Francia, Germania, Danimarca, Norvegia, Olanda e Regno Unito) che hanno sottoscritto la Dichiarazione di Amsterdam , che impegna i firmatari a contrastare l’importazione di soia, olio di palma e cacao provenienti da aree deforestate. Finora l’unico impegno preso è stata la costituzione dell’Unione Italiana dell’Olio di Palma Sostenibile, un organismo di certificazione e tracciabilità, mentre ai capitoli «soia» e «cacao» per l’Italia non risulta nessuna azione nazionale prevista. Se l’azione politica è imprescindibile, la vicenda dell’olio di palma dimostra quanto può essere determinante anche la consapevolezza dei consumatori: dopo una serie di inchieste giornalistiche che ne hanno denunciato l’impatto su ambiente e salute, oggi le informazioni sulla presenza o assenza di olio di palma campeggiano sulle etichette tra gli scaffali del supermercato e l’import italiano di olio di palma si è contratto sensibilmente negli ultimi anni, passando da 1,66 milioni di tonnellate nel 2014 a 1,29 nel 2018."
79,https://www.corriere.it/dataroom-milena-gabanelli/vaticano-come-sono-investiti-700-milioni-euro-offerte-donazioni-obolo-san-pietro/5c8313aa-19d5-11ea-b52c-4b88648fa942-va.shtml,"Vaticano, come sono investiti i 700 milioni di euro di offerte e donazioni",di Mario Gerevini e Fabrizio Massaro,8 dicembre 2019 | 23:12,"17/10/2020, 01:18:53","I soldi provengono dalla cassa della Segreteria di Stato che gestisce anche l’Obolo di San Pietro, cioè le offerte che ogni 29 giugno dal profondo della comunità cattolica salgono fino al Papa. Anche se sempre meno. Dai 70-80 milioni del 2013 si è scesi a circa 50 milioni. Non esiste una rendicontazione, ma la stima del patrimonio complessivo della Segreteria è intorno ai 700 milioni di euro. È una parte rilevante del tesoro (mobiliare e immobiliare) attribuibile alla Santa Sede e alla Città del Vaticano: 11 miliardi, secondo le stime più recenti, di cui circa 5 in titoli e 6 in immobili «non funzionali» all’attività istituzionale. Il patrimonio della Chiesa nel mondo è invece valutato oltre 2 mila miliardi, scuole, ospedali e università compresi. A gestire cassa e Obolo, dentro la Segreteria di Stato guidata dal 2013 da Pietro Parolin, è la sezione Affari Generali, affidata dal 2011 al 2018 a Monsignor Giovanni Angelo Becciu (oggi cardinale). Da ottobre dello scorso anno poteri e portafoglio sono passati nelle mani del nuovo responsabile, il venezuelano Edgar Peña Parra. La Segreteria è il dicastero più importante della Santa Sede e più vicino al Papa. Ed è centrale nelle decisioni di investimento, come quella di puntare al palazzo di Londra. Tutto comincia nel 2012 dall’Angola, cioè il paese africano in cui Becciu per molti anni è stato nunzio apostolico. Un imprenditore locale suo amico, Antonio Mosquito, gli propone di investire 200 milioni di dollari nella sua compagnia petrolifera Falcon Oil. Una scelta estremamente rischiosa, in uno dei Paesi più corrotti al mondo, e sconcertante per le modalità del progetto, rimaste finora riservate: si trattava di diventare di fatto soci di minoranza (5%) nello sviluppo di una piattaforma petrolifera offshore in consorzio con l’Eni e la compagnia nazionale Sonangol. Il Vaticano avrebbe dovuto coprire il debito di Mosquito verso il consorzio. Dalle carte consultate dal Corriere della Sera, di quei 200 milioni 35 sarebbero andati direttamente a Mosquito per rimborsare un suo precedente prestito a Falcon Oil. Inoltre l’investimento era a lungo termine: per guadagnarci qualcosa sarebbero serviti almeno 8 anni. Sempre che il prezzo del petrolio non fosse nel frattempo precipitato, come poi avvenuto. «In un primo momento sembrava attraente, ma dopo uno studio approfondito la proposta non fu accolta». Parole di Becciu. A spiegare alla Segreteria che l’operazione non gira è il finanziere italiano, con base a Londra, Raffaele Mincione, allora semisconosciuto, che entra nella partita grazie al Credit Suisse, nei cui conti svizzeri confluisce l’Obolo. Il custode della cassa vaticana è un dirigente dell’istituto, Enrico Crasso, banchiere di riferimento della Santa Sede. «Gli ho detto – racconta Mincione – volete raddoppiare i soldi? Vi propongo un mio palazzo al centro di Londra». L’immobile è ubicato al numero 60 di Sloane Avenue, già sede di Harrods. E gli uomini di chiesa affidano i 200 milioni al Fondo Athena, gestito da Mincione. Il fondo ha un solo cliente-sottoscrittore: il Vaticano. A giugno 2014 il Fondo Athena usa la maggior parte di quei soldi del Vaticano per comprare il 45% della società che possiede il palazzo, che è anche gravato da un mutuo di circa 120 milioni con Deutsche Bank. Mincione investe il resto dei soldi in speculazioni di Borsa su Carige, Retelit e Tas. Il piano del finanziere – che è rimasto proprietario del 55% – è di trasformare il palazzo da uffici a residenze, aumentarne la cubatura, creare 44 appartamenti e rivendere tutto per incassare 600-700 milioni di sterline. Gli affitti nel frattempo sono stati tutti scontati in cambio di uno sfratto rapido in vista dell’avvio dei lavori. Solo che i permessi arrivano solo a dicembre 2016, sei mesi dopo la Brexit. E la sterlina è crollata. Insomma, il Vaticano comincia a perdere tanti soldi. Settembre 2018: il Fondo Athena in 5 anni ha perso oltre 20%. Nel frattempo a Roma monsignor Becciu è stato promosso cardinale. Al suo posto alla Sezione Affari Generali arriva Peña Parra e la strategia cambia. L’ordine è: «Smontare l’investimento dal fondo per prendere tutto il palazzo». Dopo lunghe trattative, e 44 milioni di conguaglio a Mincione, l’accordo si trova. Ma a chi si affidano in Vaticano per una manovra finanziaria di questo calibro? Non a una banca d’affari o a intermediari di primo piano. La scelta cade su Gianluigi Torzi, sconosciuto broker molisano trapiantato a Londra, che ha condiviso già altri affari con Mincione, svelto e capace nel suo lavoro di trader ma con qualche piccola pendenza penale e la scia di un paio di fallimenti societari in Italia. Il 23 novembre 2018 si firma l’accordo quadro. Il palazzo passa da Mincione alla Gutt, una società lussemburghese costituita e amministrata da Torzi. Un minuto dopo la firma del contratto in Segreteria però si rendono conto di aver affidato tutti i poteri gestionali al broker che detiene solo lo 0,1% di Gutt. Inizia dunque la trattativa per smontare l’accordo e convincere Torzi a farsi da parte. A maggio 2019 il 100% del palazzo di Londra finisce in una nuova società, la London 60, questa volta controllata al 100% dalla Segreteria di Stato vaticana. Alla fine di tutta la vicenda il Vaticano ha dovuto sborsare a Torzi 10 milioni, 16 milioni a Mincione per la gestione degli investimenti e altri 44 per liquidare il fondo e infine almeno 2 per consulenze. Nelle casse del Papa invece, dopo sette anni, non è entrato un euro di guadagno. Il Pontefice ha parlato di «Corruzione, e si vede!» nella gestione del patrimonio della Segreteria. E su questo sta indagando la magistratura vaticana. Cinque persone sono finite sotto inchiesta: un ex potente della Segreteria come monsignor Mauro Carlino, il direttore dell’Aif (l’antiriciclaggio) Tommaso di Ruzza e tre dipendenti della Segreteria: Vincenzo Mauriello, Fabrizio Tirabassi e Caterina Sansone. Intanto a Londra è in corso un progetto di ristrutturazione del palazzo, affidato all’ingegnere Luciano Capaldo, per creare nuovi uffici. Insomma si vogliono far fruttare tutti quei milioni fermi da troppi anni. Come? L’ha spiegato lo stesso Papa Francesco, giorni fa: «Affittare e poi vendere». Perché i soldi dell’Obolo, ha sottolineato, vanno investiti ma poi anche spesi. Senza imbrogliare. Il palazzo di Sloane Avenue è il singolo maggiore investimento effettuato con le disponibilità della Segreteria: tecnicamente si è trattato di un prestito di 200 milioni del Credit Suisse con a garanzia asset della stessa Segreteria. Un contratto più tipico da private banking che da fondo sovrano. Ma dove sono gli altri fondi (centinaia di milioni)? Depositati sempre presso il Credit Suisse. A occuparsene è il consulente di riferimento Enrico Crasso che nel 2014, lasciata la banca svizzera, si mette in proprio e si fa carico di investire i 500 milioni della Segreteria, naturalmente con adeguate provvigioni. Lo fa per un paio d’anni attraverso la sua Sogenel Holding di Lugano ma nel 2016 vende il «cliente» Vaticano – circostanza mai emersa prima – ad Az Swiss del gruppo Azimut, colosso della gestione di fondi quotato in Borsa. Crasso però diventa contestualmente dirigente di Az Swiss ed entra in consiglio di amministrazione continuando a gestire, sotto l’ombrello Azimut, il mezzo miliardo del Papa. Quest’anno ha lasciato entrambe le cariche e sulle provvigioni sarebbe in corso una revisione da parte della stessa Segreteria. Tuttavia nel 2016, dopo aver venduto ad Azimut, Crasso ha creato un fondo tutto suo a Malta per gestire in proprio circa 50 milioni della Segreteria. È il fondo Centurion e ha investito quei soldi del Vaticano in varie direzioni: 6 milioni nella società di occhiali di Lapo Elkann, Italia Independent; circa 10 milioni nella galassia Giochi Preziosi dell’imprenditore patron del Genoa Calcio, Enrico Preziosi; altri 4,7 milioni per entrare nelle acque minerali (Acqua Pejo e Goccia di Carnia); 1,2 milioni per una quota di minoranza del sito Abbassalebollette; oltre 16 milioni per rilevare un immobile in una sede italiana della multinazionale ABB; 4,3 milioni in bond per finanziare i film «Rocketman», biografia di Elton John, e l’ultimo «Men In Black» infine 4,5 milioni prestati a una piccola società di costruttori romani, la Bdm Costruzioni e Appalti. Affari oculati? Non proprio. Nel 2018 il fondo Centurion ha perso il 4,61%. Ai manager però sono andati quasi 2 milioni di commissioni."
80,https://www.corriere.it/dataroom-milena-gabanelli/isis-quante-donne-bambini-italiani-ci-sono-prigioni-curde-in-siria/840a90b4-15f3-11ea-9514-9386fa8d8bdc-va.shtml,Isis: quante donne e bambini italiani ci sono nelle prigioni curde in Siria,di Marta Serafini,3 dicembre 2019 | 23:06,"17/10/2020, 01:19:15","L’operazione «Fonte di Pace» (che di pacifico aveva poco visto che hanno sganciato bombe) lanciata da Erdogan sul Nord Est della Siria ha complicato il quadro. A causa dei raid turchi contro l’enclave curda del Rojava si sono già verificate delle fughe dai campi di detenzione. La prima, quella di 800 donne e minori da un campo di sfollati (Idp) appena fuori Ain Issa e di altri 100 prigionieri dello Stato Islamico. Come abbiamo raccontato sul Corriere, alcune donne hanno tentato di organizzare la loro fuga utilizzando chat segrete in cui si scambiavano i contatti dei contrabbandieri per passare il confine tra la Siria e la Turchia. A fine ottobre, dopo l’uccisione del leader di Isis Al Baghdadi in un raid statunitense, la situazione non è certo migliorata. Nel campo di Al Hol, a circa 60 km dal confine turco, dove sono rinchiusi 68.000 detenuti, il 94% sono donne e minori. Di questi 11.000 sono stranieri, 7.000 minori e 4.000 donne. Qui le condizioni di detenzione sono estremamente dure, la rabbia è palpabile, con rischi di altre rivolte ed evasioni. Sempre ad Al-Hol, si stima che il 55% dei residenti nel campo siano bambini di età inferiore ai 12 anni, compresi molti minori non accompagnati, rimasti orfani a causa del conflitto. Tra loro c’era Alvin Berisha, undicenne di origine albanese, portato nel 2014 dall’Italia in Siria dalla madre che si era unita allo Stato islamico. Il 7 novembre è stato fatto rientrare nel nostro Paese grazie a un’operazione congiunta di Scip (Servizio per la Cooperazione Internazionale di Polizia), Mezzaluna Rossa, consolato albanese e Croce Rossa. Ma restano nei campi siriani almeno altri 7 minori italiani. Su tre di loro, in particolare, è concentrata l’attenzione del Ros e della procura di Milano: sono i figli di Alice Brignoli e Mohammed Koraichi, lei italiana lui marocchino con cittadinanza italiana che hanno lasciato Bulciago in provincia di Lecco per unirsi all’Isis nel 2015. I foreign fighters italiani o naturalizzati italiani partiti per i teatri di guerra - stando ai dati di Antiterrorismo e Procura nazionale antimafia ed antiterrorismo - sono circa 140. Dei 140, 50 sarebbero morti mentre altri 8 sono rientrati in Europa e sono monitorati costantemente. Nei campi in Siria invece ce ne sarebbero cinque: e oltre ad Alice e suo marito altre due sono donne. Si tratta di Sonia Khediri, italo-tunisina che viveva nel trevigiano, partita per la Siria nel 2014 a 17 anni e moglie di Abu Hamza al Abidi - un pezzo grosso di Daesh ucciso in combattimento - e di Meriem Rehaily, 23enne padovana di origine marocchina su cui pende una condanna per arruolamento con finalità di terrorismo. Olanda, Belgio, Francia e Germania invece si stanno rifiutando di rimpatriare i loro cittadini. Minori compresi. «Per quanto riguarda l’Europa e gli altri partner occidentali, possiamo dire che i governi si sono sottratti alle loro responsabilità adducendo come scusa la reazione dell’opinione pubblica. Alcuni, incluso il Regno Unito, sono addirittura arrivati al punto di revocare selettivamente la cittadinanza», spiega Thomas Renard, senior Fellow dell’Egmont Institute di Bruxelles. Di recente la Francia ha avviato una trattativa con il governo di Bagdad affinché gli iracheni si accollino la gestione dei processi. Tuttavia le negoziazioni sono ad un punto morto, ufficialmente perché l’Iraq non vuole abolire la pena di morte. Ma il vero nodo della questione sono i soldi richiesti da Bagdad a Parigi per farsi carico dei processi. Difficile dare risposte e trovare soluzioni. Secondo Margolin e Renard «le nazioni occidentali hanno solide istituzioni giudiziarie, sociali e penali in grado di gestire questi casi. Devono farlo per evitare nuove ondate di radicalizzazione». Dunque devono agire per la nostra sicurezza. Ma anche per la solidità del nostro ordinamento giuridico e democratico. Soprattutto quando si parla di donne e bambini.  "
81,https://www.corriere.it/dataroom-milena-gabanelli/criminalita-giustizia-pene-pecuniarie-6-miliardi-euro-italia-regala-condannati/16e2f17c-1457-11ea-9463-2153cf12a84f-va.shtml,"Criminalità, quei 6 miliardi di euro che l’Italia regala ai condannati",di Milena Gabanelli e Simona Ravizza,1 dicembre 2019 | 22:16,"17/10/2020, 01:19:39","La macchina della riscossione si attiva alla fine del percorso giudiziario: da quando viene commesso il fatto alla condanna definitiva passano mediamente 7/8 anni. La pena è stabilita dalla legge ed è uguale per tutti: se il reato prevede 50.000 euro di multa, 50.000 restano, indipendentemente dal fatto che il condannato abbia un reddito o sia un indigente. La procedura è lunga, e ogni passaggio ha lo stesso costo, sia per incassare una multa da 30 euro che da 30.000. Per cercare di migliorare un sistema che arranca da sempre, dal 2010 la quantificazione, l’iscrizione a ruolo e la riscossione dei crediti di giustizia a favore dell’Erario è passata dalle cancellerie dei tribunali nelle mani di Equitalia Giustizia (società al 100% pubblica). A sua volta Equitalia Giustizia invia le cartelle all’Agenzia delle Entrate, che deve procedere alla riscossione con l’invio delle raccomandate. A quel punto, il destinatario della cartella, che magari a suo tempo i soldi per pagare li aveva, se li è spesi, o si è liberato dei suoi beni, mentre chi era nullatenente, tale è rimasto. Per fare le verifiche sul patrimonio e il reddito reale serve l’intervento della Guardia di Finanza con indagini approfondite e dispendiose. Alla fine il 97% non paga, e per recuperare quel 3%, si è speso il doppio. Il caso italiano è così grave da essere entrato nei manuali di diritto. I giuristi della Statale di Milano Emilio Dolcini e Giorgio Marinucci hanno più volte sottolineato: «Le pene pecuniarie non vengono né eseguite, né convertite. Le statistiche evidenziano un grave stato di ineffettività della pena». Eppure sarebbe da promuovere come alternativa alla detenzione per una serie di reati di media entità, visto che il 70% di chi sconta la pena in carcere torna a delinquere, oltre al sovraffollamento delle strutture (10 mila detenuti in più). Missione impossibile, perché di fatto la pena pecuniaria si trasforma in impunità. Su questo tema, il Paese che viene preso a modello dal resto d’Europa, è la Germania, dove la pena pecuniaria supera l’80% del totale delle condanne e il tasso di riscossione si aggira intorno al 90% dei casi. Il tagessatzsystem tedesco ruota intorno a due pilastri: il giudice stabilisce, a seconda del tipo di reato, i giorni di pena da infliggere (si chiamano tassi giornalieri), e in quanti giorni il condannato deve pagare, da un minimo di 90 ad un massimo di 360 giorni. Poi, in proporzione alla capacità reddituale, viene fissata la rata da versare. In sostanza ti chiedo di pagare in base alle tue possibilità, dopodiché se non saldi il conto, rischi il carcere o in alternativa il lavoro di pubblica utilità (non retribuito). Si chiama principio di realtà. In Italia sarebbe inapplicabile sia per profili di incostituzionalità, che per l’inefficienza generale del sistema giudiziario. E quindi come si argina il problema? La legge dice che in caso di mancata riscossione, e dopo aver tentato in tutti i modi di riscuotere la somma (anche attraverso pignoramenti), su richiesta del pm, il magistrato di sorveglianza può convertire la somma in libertà controllata, ovvero «l’insolvente» deve presentarsi una volta al giorno a firmare dai carabinieri, viene sospesa la patente di guida e poco altro. Il criterio: un giorno di libertà controllata ogni 250 euro da versare (per un massimo di 18 mesi). Con la legge di Bilancio 2018 il Governo prende atto che Equitalia Giustizia riscuote ben poco, e cambia le regole. Obbliga chi non paga il dovuto a svolgere lavori socialmente utili? Sarebbe di grande aiuto alla collettività per esempio ripulire gli argini dei fiumi. Nulla di tutto questo, il nuovo articolo del Testo unico in materia di spese di giustizia all’articolo 238 bis dice: «L’ufficio investe, altresì, il pubblico ministero se, decorsi ventiquattro mesi dalla presa in carico del ruolo da parte dell’agente della riscossione, non risulti esperita alcuna attività esecutiva». In sostanza, l’agente di riscossione può anche astenersi dallo svolgere qualunque attività di recupero del credito, e dopo due anni la pratica arriva automaticamente al magistrato di sorveglianza, al quale non resta altro da fare che trasformare il debito con lo Stato in libertà controllata. Vuol dire che se la pena è di 2.500 euro, basta che ti presenti per 10 giorni dai carabinieri a firmare e la cosa finisce lì. Risultato: nei primi dieci mesi del 2019 le somme riscosse sono precipitate dal 3% (dato medio degli ultimi 6 anni) allo 0,3%. Ogni tentativo di modificare il sistema è caduto nel vuoto, a partire dalla proposta di appaltare tutto ad una banca specializzata nel recupero crediti, la quale può, in quanto soggetto privato, selezionare il credito recuperabile da quello irrecuperabile. Un’ipotesi sollevata nel 2013 dal ministero della Giustizia allora guidato da Paola Severino, che aveva costruito la possibilità di affidare a gara pubblica i crediti partendo dalle sentenze passate in giudicato, saltando così tutte le trafile successive. I vantaggi: annullare le spese di recupero a monte e monetizzare subito denaro da reinvestire nel sistema giudiziario (per miglioramenti tecnologici e strutturali, nonché per programmare nuove assunzioni di magistrati e personale amministrativo). Sarebbe stato anche un valido deterrente per tutti quei condannati che trovano la strada per sottrarsi ai propri obblighi grazie all’inefficienza del sistema. C’erano i margini per una verifica sul campo, con un progetto sperimentale che prevedeva una convenzione tra il Tribunale di Milano e Unicredit Credit Management Bank che offriva il 25/30%. Certo per fare questo ci voleva un riforma legislativa, ma il progetto si incagliò nei dipartimenti del Ministero dell’Economia. Le ragioni non sono difficili da intuire: meglio non privarsi di 6 miliardi da mettere in bilancio fra le partite attive, pur sapendo che quei soldi non li incasserai mai. Se lo facesse una società privata finirebbe a processo per falso in bilancio."
82,https://www.corriere.it/dataroom-milena-gabanelli/universita-perche-italia-studenti-sono-obbligati-stare-famiglia-costo-studio/a2553466-1085-11ea-8237-5100dbaddf11-va.shtml,"UniversitÃ , perchÃ© in Italia gli studenti sono obbligati a stare in famiglia",di Daniela Polizzi e Simona Ravizza,27 novembre 2019 | 00:08,"17/10/2020, 01:19:50","Gli studenti universitari sono 1,7 milioni. Tra chi vive in famiglia: 284 mila (17%) abitano nella stessa cittÃ  dove studiano, mentre il 49,8% frequenta l’ateneo da pendolare. I fuori sede — la condizione piÃ¹ diffusa all’estero — raggiungono i 570 mila (33,5%). Per un appartamento in condivisione (spesso in nero), tra vitto e alloggio, si arriva a spendere mediamente 650 euro al mese. Il problema Ã¨ che le alternative abitative meno onerose che il ministero dell’Istruzione, insieme alle Regioni, dovrebbe incentivare in nome del diritto allo studio sono scarse. Stiamo parlando degli studentati, dove gli affitti in media viaggiano intorno ai 200-250 euro al mese, in linea con il resto d’Europa (vedi esempio francese). La differenza Ã¨ che i posti a disposizione in Italia negli alloggi per il diritto allo studio e nei collegi universitari sono poco piÃ¹ di 48 mila. Un numero irrisorio contro i 165 mila che si contano in Francia e i 192.000 della Germania. In entrambi i Paesi la popolazione studentesca s’aggira sui 2,5 milioni. Di fatto riesce ad entrare in uno studentato solo il 3% della popolazione universitaria totale, contro la media europea del 18%. E anche tra chi ha diritto ad un posto letto per motivi di reddito, solo uno studente su tre riesce ad ottenerlo, gli altri sono costretti a bruciare la borsa di studio in affitto. In Francia e Gran Bretagna per realizzare strutture a sostegno degli studenti fuori sede sono state fatte da tempo leggi ad hoc . In Italia se una societÃ  immobiliare vuole costruire uno studentato non c’Ã¨ una normativa di riferimento e deve mettersi d’accordo con il Comune interessato, che spesso impone limiti di cubatura, e scoraggia l’imprenditore che per tenere i prezzi bassi senza perderci ha bisogno di avere almeno 400 posti letto. Un’alternativa Ã¨ richiedere una licenza alberghiera. Ma a quel punto la legge prevede la costruzione di ampi spazi comuni, piscina, sale per ginnastica, ovvero una serie di servizi a pagamento ai quali uno studente di solito non Ã¨ interessato. La catena olandese The Student Hotel nel luglio 2018 ha terminato la ristrutturazione del Palazzo del Sonno a Firenze: 390 stanze. Ma per essere redditizio ha destinato agli studenti il 50%, mentre il 45% Ã¨ utilizzato come hotel e il 5% per brevi permanenze. Il gruppo immobiliare americano Hines ha in costruzione 1.500 posti letto tra Milano, Roma, Firenze e Venezia con un investimento fino a 3 miliardi. A canoni calmierati agli studenti andrÃ  il 30% delle stanze: 450 euro al mese tutto compreso, da internet alla lavanderia. L’operazione Ã¨ sostenibile perchÃ© gli investitori di Hines sono quelli istituzionali e di lungo termine (fino a 30 anni): dai fondi pensioni alle compagnie di assicurazione. Un’opportunitÃ  molto interessante nell’epoca dei tassi negativi, poichÃ© il rendimento Ã¨ fra il 3-4%, e il rischio modesto. Ad esclusione di queste realtÃ , tutti gli altri possibili investitori arrancano, proprio per mancanza di una normativa specifica. Nel frattempo gli studenti restano nella stragrande maggioranza dei casi ad abitare in famiglia con le conseguenze evidenziate dal rapporto Eurostudent: Â«Il localismo forzato Ã¨ legato anche all’insufficiente offerta di residenze studentesche, che obbliga a ricorrere al mercato privato chi (una minoranza) ha le risorse per affrontare i costi degli affitti, e costringe alla stanzialitÃ  o al pendolarismo chi (la maggioranza) non ha risorse economiche sufficienti per affrontare quei costiÂ». Vuol dire non essere messi nelle condizioni di scegliere l’ateneo che corrisponde al miglior progetto di studio per le proprie aspettative di vita. E alla fine li chiamiamo pure Â«mammoniÂ».  "
83,https://www.corriere.it/dataroom-milena-gabanelli/immobili-asta-245000-esecuzioni-ancora-aperte-chi-ci-guadagna/f1f797ee-0edb-11ea-b3dc-1023409a22e2-va.shtml,Siamo un Paese all’asta: 245.000 esecuzioni ancora aperte. Ecco chi ci guadagna,di Fabio Savelli,24 novembre 2019 | 23:15,"17/10/2020, 01:20:21","Partiamo dai numeri per orientarci in questo girone dove i database sono infiniti. La fonte più attendibile diventa un soggetto privato legato al gruppo Gabetti, cioè la Astasy, che ha costruito e sviluppato negli ultimi cinque anni un archivio sofisticato. Grazie ai big data è possibile confrontare i numeri delle aste prima e dopo il 2015, quando è entrata in vigore una norma voluta dal governo Renzi. Siccome le aste andavano spesso deserte e ingolfavano i tribunali, la ratio è stata quella di accelerare le procedure di vendita applicando da subito uno sconto. Ha finito, suo malgrado, per penalizzare i debitori. Prima della nuova legge se un immobile valeva 100 mila euro, veniva prudenzialmente battuto a 110mila, ora viene battuto intorno ai 75mila, ma la legge 132 dà diritto all’offerente di presentare un’offerta più bassa del 25% (mentre prima non era consentito) cioè a 55/60 mila. Se l’asta va deserta, come continua ad accadere, viene riproposta a 55/60 mila con possibilità di offerte minime a 40/45 mila euro. Le perizie vengono redatte con il supporto di algoritmi di software in odore di conflitto di interessi, perché non di proprietà dei vari tribunali o del ministero della Giustizia, ma di società che detengono anche la pubblicazione di portali di settore come portaleaste.com, astegiudiziarie.it, asteimmobili.it, astalegale.net, o forum on line come in executivis.it che fanno migliaia di ore di formazione a magistrati e cancellieri. Se si escludono Milano, Torino, Roma, Firenze e Venezia, dove i prezzi restano alti, comprare all’asta significa entrare in un limbo di incertezza che favorisce solo chi acquista immobili per professione. L’esito lo sintetizzano con identità di giudizio sia la Astasy che Favor Debitoris: «Ormai assistiamo a uno sconto medio del 55% rispetto al valore di acquisto sul libero mercato. Significa che su 100 mila euro il debitore porta a casa solo 45mila euro, a cui va tolto mediamente un altro 33% fra compensi agli intermediari e spese di giustizia. Alla fine resta una cifra quasi sempre inferiore alla quota capitale rimasta pendente». Mirko Frigerio di Astasy calcola che l’ex proprietario, oltre a perdere l’immobile, «resti ancora con un debito residuo mediamente intorno ai 30mila euro». A quel punto scatta il rischio del pignoramento del conto corrente e di altre proprietà aggredibili, soprattutto se ereditate (auto, moto) da genitori ex garanti nel frattempo defunti. Inoltre il debitore verrà segnalato alla centrale rischi ed etichettato come cattivo pagatore, quindi nessun istituto gli farà più un prestito. Però il debito resta vita natural durante, perché la prescrizione si completerebbe dopo 10 anni, come prescrive il codice di procedura civile, ma la banca difficilmente abbandona la partita, come rileva Giovanni Pastore, tra i fondatori dell’associazione Favor Debitoris: «Il debitore è come il maiale per i contadini, non si butta via niente, e quel debito residuo viene a sua volta venduto, con una valutazione di circa l’1% del valore nominale, alle società di recupero credito, specializzate nello spolpare le ossa». Ovvero le ossa di persone abbandonate al credito gestito dalla criminalità «che si fanno banca erogando credito a tasso concorrenziale con quello bancario», spiega l’ex procuratore nazionale antimafia Roberti. In altre parole: finiscono nelle mani dei «cravattari». Rientrano in questa tipologia i figli che ereditano i debiti dei genitori, divorziati, chi ha perso il lavoro, i piccoli commercianti travolti dall’ecommerce, le partite Iva che hanno il torto di ammalarsi. Colpa di una macchina di recupero crediti inefficiente e spietata, costruita dallo Stato e per colpa dello Stato, dove ci perdono tutti, tranne l’infinita pletora di periti, avvocati, valutatori, delegati alla vendita per conto dei 140 tribunali d’Italia. Ma soprattutto ci guadagnano, e tanto, le società immobiliari che, approfittando di «gare al massimo ribasso» comprano per un tozzo di pane e poi rivendono a prezzo mercato. A complicare il quadro, che intasa ulteriormente i tribunali, le novità delle aste telematiche, alcune delle quali sono asincrone e permettono i rilanci a distanza di tempo, generando contenziosi infiniti, che si verificano anche quando l’asta telematica è sincrona mista, poiché consente contestualmente i rilanci sia live sia da remoto. Spesso la tecnologia si blocca e la connessione anche, innescando inevitabili sospensioni della procedura e interpretazioni giurisprudenziali infinite. Inoltre il sistema delle aste attualmente in vigore si configura come un meccanismo perfetto per pulire il denaro sporco, favorito da una «vacation» nella normativa che consente di non verificare la provenienza dei fondi neanche al saldo della vendita. Ad oggi infatti le esecuzioni immobiliari non hanno il controllo del denaro circolante e non avviene nessuna verifica antiriciclaggio. Molte società aprono finte ragioni sociali all’estero, poi avviano una succursale italiana che provvede all’acquisto pagando con bonifici che provengono per esempio da Malta, Lussemburgo o altri paradisi fiscali. A quel punto neanche la Banca d’Italia riesce a intervenire. Soltanto attraverso una richiesta di rogatoria internazionale, alla quale non sempre i Paesi rispondono, sarebbe possibile verificare l’origine del denaro. La Direzione Distrettuale Antimafia di Venezia ha recentemente sequestrato alla ‘ndrina calabrese Grande Aracri di Cutro 146 appartamenti nel parmense e nel nord-est. Tutti comprati all’asta utilizzando dei prestanome e con bonifici esterovestiti. A Tempio Pausania e Livorno sono finiti agli arresti giudici e periti perché avevano costruito un sistema di turbative d’asta a danno dei potenziali acquirenti. L’avvocato Biagio Riccio, presidente di Favor Debitoris, sostiene che sarebbe sufficiente che il Mef o l’Agenzia delle Entrate emanassero una circolare con la quale si chiede di inserire all’articolo 586 del codice di procedura civile, tra le parole «Avvenuto il versamento del prezzo» e «pronunciare decreto» le seguenti quattro righe: «Il Giudice dell’Esecuzione deve sospendere la vendita quando appare che il prezzo offerto sia notevolmente inferiore a quello di mercato, ovvero quando la provenienza del pagamento appaia illecita». Fra le migliaia gli emendamenti proposti nelle norme in approvazione a fine anno, si troverà la volontà politica?"
84,https://www.corriere.it/dataroom-milena-gabanelli/hong-kong-protesta-guerriglia-cina-migliaia-feriti-milioni-danni/19b270e0-0af6-11ea-8154-aec48996c720-va.shtml,"Hong Kong, tutto quello che c’è da sapere sulla rivolta",di Milena Gabanelli e Luigi Offeddu,19 novembre 2019 | 21:30,"17/10/2020, 01:20:34","La rivolta inizia il 9 giugno, quando un milione di persone scendono in strada. Protestano contro una nuova legge che permette a Pechino di processare e condannare nei suoi tribunali chi ha commesso reati a Hong Kong e anche, questo il timore, dissidenti politici. La legge poi è stata ritirata, ma ormai la miccia è innescata e ora la richiesta è quella di elezioni libere. Esistono 25 gruppi pro-democrazia e 26 pro-Pechino, sulla carta chiunque si può candidare: nella realtà, grazie a un complicatissimo sistema di quote, i candidati sono mandarini del Partito. Una vera scelta o libertà di voto di fatto non è mai esistita. E da questo sistema è nata la governatrice Carrie Lam, travolta dalla protesta e considerata dagli studenti un fantoccio di Pechino. «Hong Kong libera» si grida nei cortei. Ogni giorno un raduno e decine di scontri. Da una parte studenti e impiegati con bottiglie molotov, catapulte e sassi, frecce incendiarie, giavellotti e armi medievali. Dall’altra la polizia locale, armata fino ai denti, ma tecnicamente impreparata. Dopo 5 mesi ecco il bilancio degli scontri: circa 4500 fra arrestati e fermati, per il 40% sotto i 18 anni di età, 2500 feriti di cui 5 gravi, uno studente e un anziano cittadino uccisi dai proiettili sparati dagli agenti, un agente colpito da una freccia, un simpatizzante filo cinese in fin di vita. I danni materiali a fine ottobre ammontavano a 9 milioni di dollari. I voli, da e per l’aeroporto, crollati del 13%. Tutte le università e scuole sono chiuse, gli studenti stranieri arrivati per gli scambi culturali stanno già tornando a casa. Il tunnel vitale che attraversa la baia è bloccato dalle barricate in fiamme. Quella che era la capitale finanziaria dell’Asia è oggi una città paralizzata, avvolta da nubi di gas lacrimogeno, con decine di stazioni della metropolitana devastate. Per la prima volta negli ultimi 10 anni, Hong Kong è in recessione tecnica. L’agenzia di rating Fitch ha declassato il credito da AA+ ad AA, con prospettive in peggioramento. Attraverso questo territorio passano due terzi delle risorse finanziarie internazionali dirette in Cina, 1500 compagnie straniere hanno le loro filiali: alcune sono fra le più importanti del mondo: banche, alta moda, ingegneria digitale. Ospita la più alta concentrazione di grattacieli (310) e di milionari: in 10.000 possiedono più di 30 milioni di dollari. Oltre all’alto reddito di pochi, che ruota attorno alla crescita del centro finanziario e ne ha fatto la città asiatica più costosa, non si è sviluppato nient’altro. Secondo dati ufficiali pubblicati dal «South China Morning Post», a Hong Kong ancora nel 2016, su 7,3 milioni di cittadini, 1,3 milioni erano classificati sotto il livello di povertà, meno di 512 dollari percepiti ogni mese. Tutti gli altri cittadini sono un embrione di classe media mai del tutto consolidata: garanzia sicura di instabilità. Nell’ultimo anno, il rallentamento dell’economia cinese ha peggiorato le cose, e in questi mesi ci sono stati 9 suicidi legati alla crisi. Nelle proteste c’è anche questo. La crisi di Hong Kong nasce dalla sua storia recente, ma anche antica. Divenne colonia britannica nel 1843, dopo la guerra dell’oppio, in regime di concessione accordato dall’impero cinese. Anno fissato per il ritorno alla madrepatria, il 1997. Pechino e Londra concordarono un passaggio graduale secondo il principio «un Paese due sistemi»: dal 1997 e per 50 anni la città avrebbe avuto lo status di «regione autonoma e amministrativa speciale», con libertà teorica di parola e riunione garantita ai suoi abitanti. I 50 anni finiranno nel 2047, nessuno sa che cosa accadrà dopo. Ma il compromesso è già finito. «Hong Kong non è Cina» dicono gli striscioni inalberati nei cortei. In città sono acquartierati dai 6 ai 12.000 soldati e miliziani cinesi, ma il grosso della forza è rappresentato dalla Polizia del Popolo, forze speciali anti-tumulti e fortemente ideologizzate alle dirette dipendenze di Xi Jinping. Le stesse usate in Tibet e nello Xinjiang, controllate solo dal leader cinese in prima persona. Invece la polizia locale di Hong Kong, 30.000 membri demoralizzati e demotivati, oggi sa di poter contare sull’Esercito Popolare. Intanto a 27 km dal centro finanziario c’è Shenzhen, una zona altamente produttiva dove si sono manifestati segni di malessere, e ci sono stati arresti nelle fabbriche e nelle università. Il contagio non sarebbe tollerabile e anche per questo Pechino ha schierato da mesi carri armati e blindati. Altre mine innescate, di cui non si parla troppo. Nei 1098 chilometri quadrati di Hong Kong vive una popolazione cinese che ha ereditato la cultura cosmopolita dell’impero britannico, il 20% sono cantonesi del Sud: pescatori e commercianti che hanno sempre trafficato con le altre culture dell’Asia e dell’Europa e parlano il cantonese, non il mandarino, la lingua ufficiale dell’altro impero, quello comunista. Gli studenti che scrivono «Questa non è Cina» sono i loro discendenti. La crisi sembra senza sbocchi. I manifestanti non hanno un leader, e per gli esperti militari stranieri e gli studiosi della facoltà di legge dell’università di Hong Kong la tattica di Xi potrebbe essere l’aggravamento dei tumulti dietro provocazione della polizia, qualche morto per strada – anche in uniforme – dimissioni della governatrice Carrie Lam e intervento della Polizia del Popolo per soffocare la rivolta, contenendo il bilancio delle vittime, l’impatto internazionale, le ripercussioni finanziarie e le responsabilità politiche di Pechino. Hong Kong come il Tibet fa paura."
85,https://www.corriere.it/dataroom-milena-gabanelli/auto-fantasma-italia-ne-circolano-97000-chi-usa-perche/bcbc1ac4-07b9-11ea-8951-efe1bce1b1d2-va.shtml,"Auto fantasma, in Italia ne circolano 97.000: chi le usa e perché?",di Milena Gabanelli e Alessio Ribaudo,17 novembre 2019 | 21:31,"17/10/2020, 01:20:58","In Italia circolano almeno 96.887 auto intestate a 430 persone. «Un fenomeno allarmante anche perché spesso questi soggetti sono irreperibili», dice Luigi Altamura, comandante della Municipale di Verona e referente per le polizie locali dell’Associazione nazionale comuni d’Italia (Anci). Le auto «fantasma» vengono anche utilizzate per commettere reati perché sono «pulite» e rendono più difficile risalire ai criminali. «Delitti spesso molto gravi», mette nero su bianco Riccardo Targetti, procuratore aggiunto di Milano. In una sola operazione, la procura di Venezia ha fatto arrestare una banda di dieci persone che aveva fatto intestare 1.279 auto a sei senza fissa dimora: per gli inquirenti erano servite per 102 rapine e furti in quattro regioni del Nord Italia e in otto Paesi d’Europa. Le «teste di legno» sono utilizzate anche dalla criminalità organizzata, come emerge dalle inchieste condotte dalla Direzione Distrettuale antimafia. Per la procura di Milano, le «auto fantasma» servono per agevolare clandestini a cui non potrebbero essere vendute o affittate auto, o favorire la fuga in caso di incidenti gravi. I malviventi individuano i soggetti adatti fra i disoccupati cronici, pensionati ottantenni, pregiudicati, detenuti, o insospettabili che si offrono pure in Rete: «Faccio da prestanome a chi per motivi personali non vuole intestarsi un’auto. Contattatemi qui: prestanomeauto@libero.it». Il prezzo: 30 euro a libretto. Ricorrono però anche un metodo più «professionale» che si avvale di partite Iva o sedicenti imprenditori. «Sfruttano le pieghe del decreto-legge che consente mini-volture semplificate per le imprese di veicoli usati», spiega Giorgio Brandi, che per Aci dirige il servizio gestione Pubblico Registro Automobilistico. «Intestano a proprio nome le auto prese in carico per la vendita, e poi le consegnano ad altri». Utilizzano anche il trucco del biglietto sul finestrino «se pensi di vendere la tua auto, chiamami: pagamenti in contanti». Solo che a volte dietro ci sono bande di delinquenti che hanno bisogno di auto «vergini» per commettere crimini. Ad usare i prestanome c’è poi la categoria degli imbroglioni, che vogliono evitare di pagare parcheggi, pedaggi, multe, bollo, assicurazione. Una «testa di legno», scoperta in Lombardia, aveva un debito con l’Erario di 700 mila euro, ma essendo nullatenente, alla fine, lo Stato c’ha rimesso anche le spese di notifica. Per quel che riguarda le polizze, Ania stima che in Italia circolino 2,8 milioni veicoli senza copertura, e dentro ci sono anche le auto «fantasma». In caso di incidente grave, a pagare il risarcimento è il fondo di garanzia per le vittime della strada, che viene alimentato proprio da coloro che saldano regolarmente le polizze Rc auto. Le indagini per rintracciare criminali e imbroglioni sono complesse e i reati contestati non fanno nemmeno «notizia»: si va dal favoreggiamento reale (se l’auto è servita per commettere crimini) al falso ideologico commesso ingannando un pubblico ufficiale. La procura di Milano ha creato, insieme ai carabinieri, una mini-squadra che si avvale dell’esperienza informatica dei vigili di Verona, che facilita la ricerca incrociando le banche dati della Motorizzazione e del Pra. Quando individuano le targhe dei prestanome, chiedono al Pra di emettere un «blocco anagrafico» che rende impossibile nuove compravendite. Un sistema che da febbraio del 2018 a oggi, ha portato al sequestro di 15.500 mezzi intestati a 112 persone. Il problema nasce da un «buco» normativo. Nell’agosto del 2009, con il decreto-legge 78, il governo provò a chiuderlo stabilendo l’obbligo per il Pubblico registro automobilistico (Pra), di segnalare ogni sei mesi alla guardia di finanza, all’agenzia delle Entrate e alle Regioni, le persone fisiche che risultavano intestatarie di almeno dieci veicoli. Non ha però disposto che le informazioni fossero inviate anche ai corpi più presenti in strada come carabinieri, polizia e vigili. Nel 2010 un’altra legge, la 120, ha inserito nel Codice della strada l’articolo che vieta immatricolazioni e iscrizioni al Pra qualora «risultino situazioni di intestazione simulate o che pregiudichino l’accertamento del responsabile civile della circolazione di un veicolo». Stabiliva anche le sanzioni: da 527 a 2.108 euro fino alla radiazione del mezzo. Purtroppo, dopo nove anni, non sono ancora stati emanati i decreti attuativi che definiscono i criteri e i casi per accertare le intestazioni fittizie. Eppure il fenomeno cresce a vista d’occhio: nell’ultimo semestre l’Aci ha segnalato 22.087 codici fiscali di persone da verificare e che possiedono 412.500 veicoli, e su ordine delle forze di polizia sono stati radiati 5.886 mezzi. Sono tutti concordi: il decreto attuativo dovrebbe stabilire un tetto massimo di mezzi intestabili per ogni persona. A quel punto, se non sei un ricco collezionista, il fisco e le forze di polizia possono chiedere subito giustificazioni. Se la persona non è in regola scattano le multe, radiazioni, confische, e le auto in breve tempo finiscono all’asta, così lo Stato può recuperare il dovuto. Oggi invece o le scopri per caso, oppure devi avere la voglia di andartele a cercare, poi contestare i reati, chiedere il fermo amministrativo, insomma una procedura lunghissima che comporta tante spese e alla fine quando i veicoli vengono messi in vendita, spesso non valgono più niente."
86,https://www.corriere.it/dataroom-milena-gabanelli/artrodesi-business-mal-schiena-troppi-interventi-inutili-solo-lombardia-dice-basta/2533cbfa-053b-11ea-a1df-d75c93ec44da-va.shtml,Business del mal di schiena: troppi interventi inutili. Solo la Lombardia dice basta,di Milena Gabanelli e Simona Ravizza,12 novembre 2019 | 22:17,"17/10/2020, 01:21:16","Com’è andata a finire? Oggi abbiamo i dati del ministero della Salute sulle 33.460 artrodesi del 2018, in due anni si continua a crescere: più 21% nel privato, contro il 9% del pubblico. Oggi, dopo un’approfondita analisi dei dati da parte della direzione generale dell’assessorato alla Sanità, la decisione è stata quella di tagliare i rimborsi. Per la prima volta in Italia, di fatto, la Lombardia riconosce il principio che la convenienza delle tariffe può spingere a eseguire artrodesi anche quando non strettamente necessarie. Di qui il provvedimento contenuto nelle «Regole di Sistema 2019»: dal 1° agosto 2019 per le patologie della colonna come discopatie, sindromi dolorose lombari, processi degenerativi artrosici — insomma tutti i casi in cui il paziente può beneficiare di altri tipi di trattamenti meno invasivi (terapia farmacologica, fisioterapia, altra chirurgia) — le tariffe di rimborso sono equiparate a quelle delle procedure meno invasive: da un minimo di 3.200 euro ad un massimo di 7.600 (e non più tra i 4.700 ed i 19.700). Restano ovviamente immutati i rimborsi per l’artrodesi in caso di tumori o gravi patologie per cui si ritiene appropriato l’intervento. Il risultato atteso: minori costi per il servizio sanitario e minor rischio per i pazienti di venir sottoposti ad interventi invasivi quando non necessari e pure in giovane età (decine le testimonianze arrivate a Dataroom in questi mesi). Ed è probabile che caleranno anche gli errori di codificazione, ovvero interventi più semplici classificati, e incassati, come artrodesi. A Milano, su 1.301 cartelle cliniche controllate nel 2018, il 34% dei rimborsi chiesti per artrodesi non ha trovato conferma nelle schede di dimissioni ospedaliere, ragion per cui l’azienda sanitaria (Ats) ha bloccato rimborsi per oltre 2,5 milioni e mezzo. Il taglio delle tariffe è stato considerato inevitabile, dai vertici dell’assessorato alla Sanità, ma mal digerito dalla sede lombarda della Società italiana di chirurgia vertebrale guidata da Roberto Bassani, chirurgo presso l’istituto ortopedico Galeazzi di proprietà della famiglia Rotelli: «L’abbattimento dei rimborsi al quale ha fatto ricorso la Regione Lombardia, se da un lato vuole colpire in maniera condivisibile casi di inappropriatezza, dall’altro ha portato alla sottovalutazione di alcuni costi che diventano insostenibili per le strutture ospedaliere, anche per quelle altamente specializzate. Proponiamo una revisione dei criteri generali di selezione». Nel frattempo nel resto d’Italia il business del mal di schiena continua: se già nel 2016 nelle strutture private si eseguivano 56 artrodesi su 100 interventi, oggi la percentuale è salita al 59% (mentre normalmente il sistema privato accreditato copre solo il 25-30% dell’attività chirurgica). Nel Lazio su 3.145 artrodesi, 2.230 sono nel privato (71%), in Toscana 2.456 su 3.642 (67,4%), in Emilia Romagna 2.354 su 4.075 (58%), in Abruzzo 419 su 566 artrodesi (74%). Indipendentemente dalla provenienza dei pazienti, le Regioni dove vengono fatte più artrodesi ogni 100 mila abitanti sono le stesse in cui le strutture private ne fanno di più. Il primario di Neurochirurgia dell’ospedale Papa Giovanni XXIII di Bergamo, Claudio Bernucci, l’estate scorsa ha denunciato in un post su Linkedln: «Davvero i pazienti hanno bisogno così spesso di artrodesi?. Se qualcuno ha la risposta, per favore ci dia delle fonti. Altrimenti, gran parte di questi approcci sono soltanto overtreatment (trattamenti eccessivi), non necessari e pericolosi per i pazienti, giustificati soltanto da rimborsi più onerosi»."
87,https://www.corriere.it/dataroom-milena-gabanelli/tasse-isa-ecco-come-algoritmo-difettoso-ti-fa-pagare-piu-quanto-devi/77bbc760-03dd-11ea-a09d-144c1806035c-va.shtml,"Tasse, ecco come un algoritmo difettoso ti fa pagare più di quanto devi",di Milena Gabanelli e Andrea Marinelli,10 novembre 2019 | 22:43,"17/10/2020, 01:21:44","I coefficienti predeterminati dall’Agenzia delle Entrate sono immodificabili, come pure alcuni dati, anche se sono sbagliati, e gli esiti non sono sempre coerenti con l’attività esercitata. Può capitare, infatti, che l’indice di «insufficienza» aumenti nei casi in cui non dovrebbe o che al contrario affidi un punteggio alto a soggetti borderline. Esempi: una libera professionista che ogni anno ha dichiarato 50 mila euro e nel 2018 ne ha dichiarati 30 mila perché è andata in maternità diventa anomala, così come la società che ha fatturato meno perché ha un immobile sfitto, oppure l’azienda che ha dovuto pagare 100 mila euro di spese legali straordinarie. Anche un professionista con un contratto part-time risulta anomalo, perché non raggiunge il reddito previsto dall’Agenzia delle Entrate calcolato sull’andamento degli otto anni precedenti. E pazienza se un contribuente nel 2018 ha cambiato datore di lavoro e incassa la metà rispetto al 2017. Al contrario, professionisti che non sono mai stati congrui, o imprese commerciali sempre in perdita (ma che magari fanno il nero), si ritrovano un 9. Ad esempio la società X, che negli anni precedenti ha dichiarato anche perdite fiscali ed era sempre al limite della congruità, nel 2018 si ritrova un punteggio Isa di 9,02. Dataroom ha interpellato molti commercialisti e in diverse regioni italiane: è emerso che fra il 40 e il 50 per cento dei contribuenti è passato dall’essere «congruo e coerente» nella dichiarazione dei redditi del 2018 a «insufficiente» in quella del 2019, o viceversa. Per rimediare al voto negativo, nella dichiarazione dei redditi è prevista una voce che invita a pagare di più e fornisce le cifre su cui fare il calcolo, a seconda del punteggio che vuoi raggiungere. Sulla somma aggiuntiva occorre ovviamente pagare tasse e Iva. Un sistema che da una parte rischia di vessare il contribuente onesto, dall’altra non «vede» l’incoerenza di quei contribuenti che decidono di pagare qualcosa in più per prendersi i benefici premiali, e non li concede a chi invece li meriterebbe; infine dà una scappatoia a coloro che utilizzano i crediti d’imposta con fatture false, e sono migliaia. Certo, quando ci sono di mezzo fatti penalmente rilevanti, la certezza dell’impunità non c’è. Gli Isa sono stati introdotti con decreto nel 2017 dal governo Gentiloni e l’algoritmo che sta alla base lo ha realizzato Soluzioni per il Sistema Economico (Sose), una società partecipata dal ministero dell’Economia e delle Finanze e dalla Banca d’Italia che ha effettuato gli indici per 175 attività. A novembre 2018 il governo gialloverde ha sostituito l’amministratore delegato Ceriani con Vincenzo Atella. Le operazioni si sono un po’ ritardate e a giugno, mentre Sose faceva partire in tutta fretta i nuovi Isa, il vice ministro dell’Economia Massimo Garavaglia dichiarava che «sono uno strumento inutile e verrà abrogato perché superato dalla fatturazione elettronica». Invece hanno prorogato di due mesi le dichiarazioni dei redditi poiché la macchina non era pronta. Quando è diventata operativa si è scoperto che l’algoritmo era programmato male, ma intanto ha generato un incasso, secondo il Ministero dell’Economia, superiore ai 2,1 miliardi attesi. La Sose interpellata sui criteri adottati per l’Isa dice solo «di aver lavorato al progetto per conto dell’Agenzia delle Entrate e del Mef, e che quindi sono loro i soggetti preposti a rispondere». Dopo la levata di scudi dei commercialisti che non ci capivano più niente, la commissione di esperti si è riunita e il Direttore dell’Agenzia delle Entrate Antonino Maggiore il 6 novembre ha dichiarato: «Ci sarà una revisione degli Isa e si interverrà sulla modifica degli indici». A questo punto dovrebbe però inviare una circolare a tutti gli uffici dell’Agenzia, con la quale invita a non considerare le pagelle dei punti fermi per le analisi. Anche perché è complicato dare il via alla rumba dei controlli: richiede personale e l’Agenzia delle Entrate è sotto organico. In Italia c’è già stato un caso di algoritmo «difettoso» nella pubblica amministrazione ed è finito in tribunale. Per l’anno scolastico 2016/2017 il Ministero dell’Istruzione, dell’Università e della Ricerca si era affidato a un algoritmo secretato – realizzato da Finmeccanica e Hewlett Packard Enterprise e costato 444 mila euro – per decidere le assegnazioni di 10 mila docenti che avevano vinto il concorso. Avrebbe dovuto dare la precedenza alla valutazione dei candidati e poi incrociarla con le destinazioni richieste, invece molti insegnanti sono stati spediti anche a 1.000 chilometri di distanza da casa. Il ministero conciliò circa 3.000 casi e diversi tribunali annullarono le assegnazioni. Su quell’algoritmo si sono espressi quest’anno sia il Tar del Lazio che il Consiglio di Stato. Entrambi concordi: un algoritmo può far parte del processo amministrativo, ma a patto che sia soggetto all’intervento umano. Nel caso dell’Isa, dunque, il contribuente, il suo commercialista o un giudice che si trova a esprimersi su un ricorso devono sapere cosa c’è dentro l’algoritmo, come funziona. In conclusione: la lotta all’evasione fiscale si fa solo con gli uomini, e con criteri che gli uomini danno alle macchine. Dopo averle collaudate, però, non sulla pelle dei contribuenti."
88,https://www.corriere.it/dataroom-milena-gabanelli/tasse-fisco-quali-sono-sconti-personalizzati-che-valgono-20-miliardi-anno-tax-expenditure/2ed60cf0-0003-11ea-86c6-d2f1a0d8af2e-va.shtml,"Tasse, quali sono gli sconti personalizzati che valgono 86 miliardi l’anno",di Domenico Affinito,5 novembre 2019 | 22:17,"17/10/2020, 01:22:02","Nelle intenzioni dell’esecutivo è prevista anche una prima sforbiciata alla Babele delle «spese fiscali», quelle sempre da rivedere, ma poi mai toccate. Sono detrazioni e deduzioni, ovvero sconti e sconticini rispetto alla fiscalità generale. In alcuni casi previsti dalla norma, in altri introdotti dalle «manine svelte» durante le maratone notturne a ridosso dell’approvazione. Casi «particolari»: agevolazioni pensate ad hoc a favore di questa o quella categoria. La differenza è stata messa nero su bianco dalla Commissione italiana per la redazione del rapporto annuale sulle spese fiscali che ha ritenuto catalogare come tax expenditure «quelle misure che riducono o postpongono il gettito per uno specifico gruppo di contribuenti o un’attività economica rispetto a una regola di riferimento che rappresenta il benchmark» (riprendendo la definizione dalla dall’Ocse). Centinaia di norme e codicilli che si sono accumulati via via negli ultimi 50 anni fino a raggiungere un livello monstre di 727 voci, tra fisco nazionale e locale. Di queste, 120 voci, che valgono circa 150 miliardi di sconti, non sono da considerare tax expenditure, tutto il resto sì: 530 voci di imposte dirette (Ires, Irpef, imposte sostitutive) e indirette (Iva, bolli, accise) che valgono 60 miliardi di euro all’anno, più altre 197 voci di entrate tributare territoriali (Irap, Imu, Tasi, Tosap) che valgono altri 26 miliardi. Un totale di 86 miliardi di euro all’anno di tasse «non dovute». Come minimo: perché tra queste ci sono 152 voci a livello nazionale e 130 voci a livello locale che la stessa Relazione governativa definisce «non quantificabili». Se calcoliamo che il totale delle imposte dirette, indirette, territoriali che entrano nelle casse dello stato ammonta a 522 miliardi, lo sconto pesa non poco. La regola prima sarebbe quella di concedere le agevolazioni quando generano una buona ricaduta su ampi settori dell’economia e nel sociale. Vi sono invece agevolazioni per alcune categorie di persone fisiche e per alcuni territori. Hanno ragioni evidenti quelle sul reddito in Agricoltura in caso di perdita di almeno il 30% del prodotto a causa di eventi naturali o l’esenzione dall’accisa sui carburanti per bonificare i terreni. Come pure gli aiuti per il riscaldamento agli abitanti di aree climaticamente rigide: lo stesso vale per la detraibilità degli abbonamenti ai servizi di trasporto pubblico locale, regionale e interregionale fino a 250 euro. Più difficile comprendere il non assoggettamento Iva delle cessioni di diritti d’autore e sul gioco d’azzardo, l’esenzione Iva per le imprese di pompe funebri (che vale 28,7 milioni di euro all’anno), e alle quali non manca mai la clientela. O ancora come il rimborso sull’accisa del gasolio per trasporto merci e passeggeri (1,296 miliardi l’anno) e sui carburanti in generale per i tassisti (che usufruiscono anche dell’esenzione dall’Iva), l’agevolazione per i carburanti per lavori agricoli (830 milioni), l’esenzione accisa carburanti per la navigazione aerea (1,551 miliardi). Queste ultime sono considerante dal ministero per l’Ambiente agevolazioni dannose e valgono 19,3 miliardi di euro, contro i 15,2 miliardi dei sussidi favorevoli alla tutela ambientale. Su questo il Governo ha promesso una svolta. Vedremo. Vi sono poi alcune voci poco giustificabili. Come il credito d’imposta per il recupero del contributo versato al Ssn dagli autotrasportatori (altri 20 milioni); la detrazione delle spese veterinarie (26,7 milioni), l’esclusione dal reddito delle mance dei croupier fino al 25% o la tassa fissa per 15 anni di 100 mila euro per i ricchi che trasferiscono la residenza in Italia (golden visa). I marina resort, cioè i servizi prestati dalle strutture organizzate per la sosta e il pernottamento di turisti all’interno delle proprie barche ormeggiate nei porti turistici, godono di un’Iva ridotta al 10%. La stessa dei campeggi, ma la tipologia di turismo e la capacità di spesa è ben diversa. Un altro problema è il fatto che molte di queste voci non abbiano un tetto. Prendiamo la detrazione sull’abbonamento del trasporto pubblico: vale per chi ha un reddito di 20 mila euro all’anno come per chi ne ha 200 mila. Ma l’aspetto più grave – scrive la Commissione – è il fatto che gran parte di queste misure «non presentano analogia» o «non mostrano affinità evidenti rispetto ai programmi di spesa di bilancio dello Stato». In altre parole: sono agevolazioni, parzialmente inutili per lo Stato, ma utili solo per il settore a cui sono dirette. Sarebbe utile una riscrittura completa delle norme, abrogando quelle che non hanno più senso, mettendo dei tetti e verificando, settore per settore, l’impatto di una riforma. Rivedere le agevolazioni nell’agricoltura o trasporti è sostenibile? In che misura? Quali sconti prevedere per ridurre l’inquinamento ambientale? Del resto è quello che ha chiesto l’Europa ancora quest’anno. La Commissione europea nel report sul nostro Paese consiglia di «ridurre la complessità del sistema fiscale». «Nonostante la revisione annuale – conclude la Commissione – non vi sono ancora piani per ridurne il numero e la portata». E punta il dito, soprattutto, sull’Iva agevolata: «Le entrate generate dall’Iva sono relativamente basse, pari al 14,9 % del gettito fiscale complessivo nel 2017, rispetto al 18,1 % per l’UE». Colpa dell’«ampio ricorso alle aliquote ridotte dell’Iva». Fin dal 2015 il Governo aveva messo per iscritto di voler riformare questa Babele, ed aveva creato una Commissione dedicata. Bene, sono passati quattro Governi, nulla è successo, e ora siamo al quarto rapporto, che sarà noto nei prossimi giorni. Il governo Conte ha previsto i primi tagli. Come quelli per i contribuenti che guadagnano da 120 mila euro in su: 302 mila persone, che versano il 18% dell’Irpef netta. Per loro, dalla dichiarazione dei redditi 2021, tutte le detrazioni fiscali al 19%, tranne quelle relative alle spese sanitarie e ai mutui sulla prima casa, saranno progressivamente ridotte fino a scomparire oltre i 240 mila euro. Poca cosa. Certo, modificare un sistema incrostato non è facile. Per le tasse locali bisogna sedersi al tavolo con Regioni e Comuni, mentre muovere qualcosa a livello nazionale significa indispettire tante categorie, con quel che ne consegue. E così non si liberano mai risorse a favore di investimenti strutturali necessari ad innescare la crescita economica di cui abbiamo tanto bisogno. Alla fine la ragion di Stato cede il passo alla ragion di consenso."
89,https://video.corriere.it/bonafede-milena-gabanelli-detenuti-non-pagano-debito-lo-stato-li-faro-lavorare-carcere-scalando-dovuto/7eeb738e-ffe4-11e9-86c6-d2f1a0d8af2e,"Bonafede a Milena Gabanelli: «I detenuti non pagano il debito con lo Stato, li farò lavorare in carcere scalando il dovuto»",,,"17/10/2020, 01:22:27","«Assolutamente sì». Così il ministro della Giustizia Alfonso Bonafede ha risposto a Milena Gabanelli che gli chiedeva se ha intenzione di introdurre una legge che permetta ai detenuti di lavorare in carcere in cambio di uno stipendio «virtuale», da cui scalare le spese di giustizia e mantenimento, come avviene da anni nei paesi del Nord Europa ed in alcuni Stati americani, con ottimi risultati: le recidive sono bassissime, e in cambio i detenuti che accettano il programma hanno più permessi premio e un lavoro in tasca quando escono. "
90,https://www.corriere.it/dataroom-milena-gabanelli/carceri-perche-70percento-detenuti-torna-commettere-reati-delinquere-pena-lavoro-ergastolo/19648c00-fcc7-11e9-850d-5e44dc14944c-va.shtml,Carceri: perché il 70% dei detenuti torna a commettere reati,di Milena Gabanelli e Simona Ravizza,3 novembre 2019 | 19:07,"17/10/2020, 01:22:40","Nelle 190 carceri italiane ci sono 60.552 detenuti che costano, incluse le spese per la sicurezza, 4.000 euro al mese a testa. Complessivamente il sistema penitenziario pesa sul bilancio dello Stato per 2,9 miliardi l’anno. In Europa solo Russia e Germania spendono più di noi. I condannati in via definitiva sono 41.103, che devono pagare le spese di giustizia e quelle per il loro mantenimento in carcere. Ma solo poco più del 2% salda il conto, gli altri i soldi non li hanno, e le richieste pendenti di carcerati che, una volta fuori, chiedono la cancellazione del debito sono oltre 4.300 l’anno. L’articolo 15 dell’ordinamento penitenziario, individua nel lavoro uno dei pilastri rieducativi, e stabilisce che deve essere assicurato, incentivato, remunerato. Vuol dire che durante la detenzione i condannati in grado di lavorare, e che lo desiderano, devono seguire corsi di formazione e svolgere con regolarità un mestiere che li aiuti a reinserirsi nella società. Con la retribuzione potranno così rimborsare lo Stato, aiutare un po’ la famiglia, e non trovarsi le tasche vuote a fine pena. La paga è fissata a due terzi di quanto stabilito dai contratti collettivi. Lo stanziamento dello Stato per le retribuzioni dei carcerati nel 2018 ha raggiunto i 110 milioni di euro (erano 60 fino al 2016). Negli ultimi 2 anni sono aumentate anche le paghe, ferme dal 1994: più 80%. Nel 2018 i detenuti impiegati in un lavoro erano 17.614 (in calo del 4,3% in numeri assoluti rispetto al 2017). Di questi, il 25% lavora fra le 3 o 4 ore al giorno e a rotazione, ovvero un giorno sì e due no. Si tratta di attività alle dipendenze dell’amministrazione penitenziaria: addetti alle pulizie e alla cucina, alla manutenzione ordinaria del fabbricato, lavanderia, spesa, cuochi e aiuto cuochi, oppure piantoni, scopini e scrivani. Anche la remunerazione individuale di conseguenza varia ed è difficilmente quantificabile, se non attraverso i parametri di riferimento: dai 150 euro al mese per uno scopino impiegato 3 ore al giorno, ai 650 euro per il cuoco che ne lavora 6. Dallo stipendio viene trattenuto il vitto: 3,60 euro al giorno. In totale quindi circa il 29% svolge una mansione, il grosso una tantum, e fa mestieri difficilmente spendibili una volta scontata la pena. Gli altri sono tenuti per anni a giocare a carte o a guardare la tv, e non bastano le lodevoli e pur indispensabili attività culturali date in gestione alle cooperative o quelle del volontariato. Se si esclude il modello avanzato del carcere di Bollate, dove su 1.288 detenuti lavorano in 500, e il tasso di recidiva non supera il 18%, il risultato è un costo sociale incalcolabile. Il problema è che i 110 milioni stanziati dallo Stato per le retribuzioni non bastano a far lavorare tutti. E chi, pur di non stare a far niente, è disponibile a lavorare anche gratis, non gli è permesso, proprio perché in assenza di remunerazione, è considerato «lavoro forzato». Eppure affidare lavori di regolare manutenzione carceraria, per esempio, eviterebbe quel degrado che poi viene tamponato con appalti esterni, e sarebbe utile anche per ridurre il sovraffollamento per cui l’Italia paga multe all’Europa. Nelle nostre carceri ci sono 10.000 detenuti in più rispetto ai posti disponibili, anche a causa di camerate o intere sezioni fuori uso per inagibilità o lavori in corso: al 14 febbraio 2019 quelle inutilizzabili sono pari al 6,5% del totale. I casi limite: ad Arezzo da più anni su 101 posti solo 17 sono disponibili, a Gorizia 24 dei 57 previsti, e in Sardegna il 13% dei posti ufficiali è inutilizzabile. Le carceri francesi e tedesche non sono messe molto meglio delle nostre, però riescono a far lavorare rispettivamente quasi il 50% e il 65% dei detenuti. Sta di fatto che il tema dei soldi per le retribuzioni è comune in tutti i Paesi occidentali, ma in Olanda, Irlanda, Austria e alcuni Stati americani hanno affrontato la questione con un altro ragionamento: siccome devo far lavorare tutti, ma i soldi per pagarli non li ho, l’Amministrazione penitenziaria calcola uno stipendio virtuale, dal quale trattiene le spese di giustizia e di mantenimento, e dà al detenuto la differenza. Dentro al carcere vengono organizzate attività che rendono la struttura indipendente (muratori, falegnami, sartoria) e stipulati accordi con aziende private. L’amministrazione incassa il dovuto e retribuisce il detenuto applicando lo stesso meccanismo. Quasi tutti accettano il programma e, in cambio, ottengono sconti di pena, più visite, permessi e un mestiere in tasca quando escono. Il risultato: recidive bassissime. In Italia si fa il contrario. Uno degli obiettivi della riforma dell’ordinamento penitenziario dell’ottobre 2018 è di incentivare i lavori di pubblica utilità presso i Comuni o altri enti pubblici. I detenuti ricevono un corso di formazione qualificante e dopo un primo periodo di attività volontaria e gratuita potranno ottenere un sussidio finanziato dalla Cassa Ammende. Ma i numeri sono ancora bassi: i detenuti coinvolti dai Comuni sono stati 4.500 di cui 1.000 a Roma. La capitale li sta impiegando a rotazione per la manutenzione stradale, la pulizia del verde e il rifacimento delle strisce pedonali. Ma la maggior parte dei sindaci temono le «paure» dei loro cittadini, e così preferiscono lasciare strade, muri e giardini sporchi. Oltre che incentivare il lavoro, per i condannati a pene lievi è considerata necessaria anche la revisione dei criteri per l’accesso alle misure alternative alla detenzione, come l’affidamento in prova ai servizi sociali, la semilibertà e la liberazione anticipata. Sono misure adottate da tempo e con successo, nel Nord Europa. Era quanto previsto sempre nel provvedimento di revisione dell’ordinamento penitenziario, ma il decreto attuativo è stato stoppato a ridosso delle elezioni del 4 marzo 2018 e da allora la riforma langue. In tutto questo, per Strasburgo il nostro problema più urgente è cancellare la legge che vieta i permessi premio agli ergastolani mafiosi. E la Consulta gli ha dato pure ragione."
91,https://www.corriere.it/dataroom-milena-gabanelli/germania-est-ovest-caduta-muro-berlino-costo-riunificazione/817c3d32-f8db-11e9-8af8-3023352e2b21-va.shtml,"Germania: quanto è costata ai tedeschi, all’Europa e all’Italia la caduta del muro",di Milena Gabanelli e Danilo Taino,28 ottobre 2019 | 00:36,"17/10/2020, 01:23:08","All’inizio degli anni ‘90, i Länder della Ddr erano arretrati di decenni rispetto a quelli occidentali, per standard di vita, infrastrutture, capacità produttive, libertà di ricerca, innovazione, imprese capaci di stare sui mercati. Alla promessa di Kohl di elevare gli standard di vita al livello di quelli dell’Occidente non si può dire che non seguirono i fatti: ed è proprio qui che iniziano parecchi guai. Con atto di generosità tutta politica, Kohl decise, contro il parere di quasi tutti gli economisti, di trasformare i marchi dell’Est in marchi dell’Ovest alla parità, quando i primi avevano un valore inferiore. Uno sforzo gigantesco, al quale hanno contribuito investimenti non solo tedeschi, attratti dalle opportunità create dalla riunificazione e dalla ricostruzione. Dal 1991 alla fine del ‘98 – secondo l’elaborazione su dati di fonte Bundesbank elaborati dall’economista Roberto Violi – affluirono verso la Germania investimenti esteri per 1.247 miliardi di euro. Di cui 371 miliardi provenienti dai Paesi che avrebbero poi costituito l’Unione monetaria. Per quel che riguarda l’Italia, in quegli otto anni contribuì complessivamente con 39, 6 miliardi. Va ricordato che una conseguenza della riunificazione fu la crisi del Sistema monetario europeo (Sme) del 1992, che colpì in particolare lira e sterlina. «L’alta domanda pubblica e privata di capitali – scrisse il famoso economista Hans-Werner Sinn a metà Anni Novanta – fece aumentare i tassi d’interesse tedeschi rispetto a quelli di altri Paesi, incrementò l’attrattività del marco tedesco come moneta d’investimento e creò una forte pressione affinché si apprezzasse». Lo Sme, che stabiliva parità valutarie tra i Paesi europei, non resistette, il marco tedesco si rivalutò e la crisi politica che ne seguì diede una spinta decisiva alla moneta unica, già prevista nel Trattato di Maastricht del febbraio 1992. Le cancellerie europee, infatti, timorose della forza aumentata della Germania unita, avevano dato il via libera alla riunificazione proprio in cambio della rinuncia, da parte della Germania, alla sovranità monetaria. In questo quadro i Länder orientali affrontano la corsa per colmare il divario con quelli occidentali: il deutschmark diventato fortissimo, le ristrutturazioni aziendali e i salari aumentati non rispondono alla realtà sul terreno, dove ogni cinque posti di lavoro, quattro scompaiono. L’industria manifatturiera è sostituita dai trasferimenti pubblici e dai nuovi investimenti, i quali però impiegano tempo a ricostruire un’economia. Intanto inizia l’emigrazione: un milione e novecentomila persone se ne vanno da Est a Ovest, i piccoli centri e le campagne spesso si spopolano, soprattutto le ragazze se ne vanno. Alcune città, come Lipsia e Dresda in Sassonia, partecipano alla ricostruzione con spirito imprenditoriale, e sono nate imprese ad alta tecnologia, altre zone rimangono ai margini. Certo l’economia della ex Ddr non è mai stata così robusta, ma l’allineamento segna il passo. Ad esempio, a Est non ha il quartier generale nessuna delle trenta maggiori aziende tedesche quotate al Dax30. E delle 500 imprese più grandi della Germania, solo 37 sono basate nei Länder orientali, 17 se si esclude Berlino. Insomma il cuore economico tedesco continua a battere a Ovest. I due pezzi di Germania sono più simili, ma gli indicatori economici, sociali, culturali e politici raccontano che le differenze sono rimaste, nonostante l’enorme trasferimento di risorse, e che da una quindicina d’anni il processo di convergenza si è fermato. È in questa situazione di chiaro e scuro che maturano le insofferenze e le differenze politiche, che potrebbero diventare un problema serio per l’intera Germania: a Est, i partiti di estrema destra hanno raggiunto il 25% dei consensi."
92,https://www.corriere.it/dataroom-milena-gabanelli/banche-conti-correnti-bot-bce-imf-perche-ci-perdiamo-invece-guadagnare/f13e3442-f4e7-11e9-bd4f-0986d8452d56-va.shtml,Conti correnti e bot: perché ci perdiamo invece di guadagnare,di Milena Gabanelli e Giuditta Marvelli,22 ottobre 2019 | 23:07,"17/10/2020, 01:23:31","Il tasso di interesse indica il guadagno che chi presta denaro otterrà in cambio. Se è pari al 3% annuo e io compro un Btp prestando 1.000 euro al Tesoro, dopo il primo anno il mio capitale sarà pari a 1.030 euro. Il vantaggio per gli Stati è quello di indebitarsi a cifre sempre più basse. L’Italia, per esempio nel 2012 spendeva per pagare gli interessi dei Btp il 5% del Pil, nel 2020 (stime del Fmi) spenderà intorno al 3,5%. Ma perché i tassi sono diventati negativi? La storia comincia dopo la crisi finanziaria del 2008: le banche centrali (dalla Fed alla Bce) hanno inondato i mercati di soldi per evitare il crollo dei prezzi di beni e servizi (la deflazione), con la conseguente paralisi dei consumi (perché devo comprare una cosa se so che domani costerà meno?) e l’innesco di una spirale che porta alla diminuzione dei salari, al fallimento delle aziende e delle banche che le finanziano. In definitiva, ad una débacle dell’economia. In questo modo le banche centrali hanno mandato a zero il costo del denaro, ma per curare l’economia hanno anche comprato 15 mila miliardi di dollari di obbligazioni, levandole dal mercato e mettendole nei loro bilanci. I loro prezzi sono quindi cresciuti e i rendimenti diminuiti. In Europa, dove c’è la moneta unica ma ogni Paese continua a far da sé la politica fiscale ed economica, i titoli degli Stati ritenuti più affidabili sono diventati merce rara. Ed ecco spiegato perché la Germania ha quasi tutti i tassi di interesse negativi e prezzi dei titoli di Stato carissimi, mentre l’Italia no. Dal 2014 si è poi disincentivato le banche a tenere i soldi parcheggiati presso la Bce: bisogna pagare per farlo, anziché incassare un interesse. L’obiettivo è quello di spingere le banche a prestare più soldi a famiglie e imprese e ad investirli da altre parti (visto che comprare titoli pregiati non rende più). Funziona la cura? Un po’ sì, visto che la spirale deflazionistica non si è messa in moto. Un po’ no, perché gli investitori non hanno rischiato granché, e a lungo andare il conto sarà salato per tutti. I tassi negativi in Europa potrebbero durare altri otto anni (stime Jp Morgan am) con due problemi all’orizzonte. Il primo riguarda il sistema bancario: se non «rovescia» sui clienti i tassi negativi pagati alle banche centrali per la sua attività monetaria all’ingrosso i conti non quadrano. Si stima che fra il 2014 e il 2018 le banche europee abbiano perso 23 miliardi. Vuol dire che oltre ad aumentare i costi per i servizi, rischiamo di pagare un interesse per tenere i soldi sul conto corrente? Il portale Biallo.de ha fatto un sondaggio tra 160 banche tedesche: ben 107 hanno chiesto ai clienti di pagare un tasso negativo sui conti correnti. Accade anche in Svizzera e Danimarca. Certo si tratta di depositi con soglie intorno al milione di euro. Intanto Unicredit ha annunciato una misura simile a partire dal 2020. Oggi mantenere i soldi sul conto corrente tradizionale costa in media a una famiglia 145 euro l’anno (l’Economia del Corriere, prime sette banche, settembre 2019) a fronte di un rendimento a zero. Quindi anche per gli italiani con poche migliaia di euro sul conto i tassi bancari sono negativi da un pezzo. I fondi pensione e le assicurazioni hanno sempre comprato titoli di Stato, proprio perché devono fare investimenti sicuri: la prestazione finale dei loro prodotti è garantita. Ora i bond con tasso negativo li stanno mettendo in difficoltà (perdono invece di guadagnare) e non possono permettersi di investire massicciamente in titoli troppo rischiosi, che espongono al pericolo di non mantenere le promesse fatte ai clienti, grandi e piccoli. Come è successo, per esempio alla Cassa di risparmio di Amburgo, che ha annunciato di dover cancellare 16 mila piani di risparmio. Come se ne esce? Con piani di investimento pubblico e di politica fiscale, almeno per i Paesi che possono permetterselo. E non lo ha detto solo Mario Draghi, in procinto di lasciare la Bce. Kristalina Georgieva, la nuova numero uno del Fondo monetario internazionale, nel suo discorso di insediamento ha citato espressamente le potenzialità di spesa della Germania: «è ora che faccia la sua parte». Berlino ha fatto bottino con i Bund, la merce rara che tutti vogliono, e dal 2014 al 2018 il rapporto debito/Pil è passato dal 75,3% al 60,9%, mentre quello dell’Italia è sempre sopra il 130%. Però nessun investimento pubblico, e ha puntato sull’export. Ma ora c’è la Brexit, i dazi Usa e un’economia globale in frenata, con tutti gli indicatori, dal manifatturiero all’export, ai minimi del 2009. Se i tedeschi spendessero di più, a cominciare dall’annunciato piano di investimenti «verdi» da 100 miliardi di euro, l’Italia, da sempre partner commerciale della Germania, ma anche tutta l’Unione ne trarrebbero beneficio."
93,https://video.corriere.it/matteo-salvini-la-bestia-come-catturare-4-milioni-fan-social/a00069d2-f33f-11e9-ad64-4488d500d2a2,Matteo Salvini e «La Bestia»: come catturare 4 milioni di fan sui social,,,"17/10/2020, 01:23:57","«Il nome della Bestia l’ho copiato dalla campagna elettorale di Barack Obama («The Beast» era proprio la struttura creata, con un peso schiacciante di internet, per arrivare alla Casa Bianca)». Le similitudini però si fermano giusto al nome. Pochi giorni fa il 46 enne Luca Morisi, il noto consulente d’immagine di Matteo Salvini, lascia il bunker di Mantova da dove produce l’epica del Capitano, per una lezione a Torino a 50 giovani aspiranti spin doctor (organizzata da YouTrend). I documenti presentati in quell’occasione permettono a Dataroom di ricostruire il funzionamento della potente macchina social che dal 2014 sta dietro l’ascesa del leader della Lega, oggi il politico con più consenso in Italia (sabato a Roma in piazza San Giovanni c’erano oltre 100 mila partecipanti). /infografiche/2019/dataroom/10/messaggi-social/confronto2.html A far funzionare la Bestia ci sono 35 esperti digitali che coprono la vita pubblica e privata di Salvini 24 ore al giorno, festività incluse. Il vincolo è quello della riservatezza assoluta. /infografiche/2019/dataroom/10/messaggi-social/macchina.html I numeri record
Durante i cinque mesi di campagna elettorale per le Europee del 26 maggio, su Facebook, definito l’ammiraglia del Capitano: 17 post al giorno; 60,8 milioni di interazioni (che vuol dire like, commenti, condivisioni); 40 milioni di like e oltre 5 milioni di ore di video visualizzati. Risultato delle elezioni: Lega primo partito con il 34%. Da giugno i ritmi sono un po’ più lenti ma continua a crescere: i like sui post hanno raggiunto i 52 milioni, 11,5 milioni le condivisioni. Oggi i fan su Facebook sono oltre 3,8 milioni, su Instagram 1,8, su Twitter 1,2. /infografiche/2019/dataroom/10/messaggi-social/seguaci.html È una corazzata senza pari in Italia che dal buongiorno con pane e Nutella, alle castagne in padella per la figlia, fino alla domenica sera da Barbara d’Urso, macina ininterrottamente. In rapporto alla popolazione, «La Bestia» performa meglio delle macchine social del presidente del Brasile Jair Bolsonaro, dell’americano Donald Trump e del primo ministro indiano Narendra Modi. /infografiche/2019/dataroom/10/messaggi-social/confronto.html Il gioco degli specchi
I meccanismi per aumentare i fan sui social sono sfruttati in tutto il loro potenziale, a partire dal T-R-T: una sigla che sta per televisione, rete, territorio. Si tratta di un gioco di specchi per mettere continuamente in comunicazione i tre ambiti: l’attesa dell’intervista tv viene trainata da ripetuti annunci su Facebook, durante la trasmissione si estrapolano e commentano in tempo reale fermi immagine e tweet live con i messaggi chiave da diffondere. Subito dopo vengono postati gli interventi tv (nel caso di Renzi rimontato ad hoc) con l’invito ai fan a esprimere il loro parere. Questo meccanismo trascina gli utenti social sulle reti tv (e viceversa) e contribuisce ad aumentarne l’audience. Salvini è il politico più invitato, e la parola d’ordine è: spolpare ogni evento fino all’osso. Lo stesso sistema vale per i comizi. Poi, siccome è proprio la velocità dei like che contribuisce a fare impennare l’algoritmo di Facebook e dunque ad ampliare la platea di chi vede il post, ecco sotto elezioni il gioco «Vinci Salvini»: chi per primo mette «Mi piace» entra in una graduatoria che alla fine farà guadagnare ai primi classificati una telefonata o un caffè con il leader. /infografiche/2019/dataroom/10/politicasocial/iframe.html Come «La bestia» arriva alla pancia degli elettori
Per raccogliere fan è cruciale la scelta dei messaggi: più toccano temi divisivi e più generano partecipazione (come le campagne contro gli immigrati #finitalapacchia, #prima gli italiani e #portichiusi); funzionano gli slogan motivazionali («la Lega continua a volare»), gli attacchi ai rivali politici («Sono ministri o comici?»), le immagini di vita privata («Mano nella mano» come commento a un post con la figlia), il coinvolgimento degli utenti («Siete pronti?»). Lo staff utilizza anche il software che individua l’argomento del giorno più discusso in rete, e consente di adeguare i messaggi da lanciare. Dal tortellino al pollo, fino a Mahmood. A caldo si era schierato contro la vittoria del cantante, salvo poi fare marcia indietro e lodarlo. Un ruolo strategico è affidato ai sondaggi. Il 17 dicembre 2017 la Lega commissiona a Swg di testare la percezione degli elettori su una possibile minaccia dei Naziskin: il 67% degli elettori del Carroccio non li ritengono pericolosi (al contrario di chi vota per altri partiti). Da allora Salvini può tranquillamente spendersi a favore di CasaPound. Il documento, mai reso pubblico, lo ha scovato Report, che approfondirà questa sera su Rai 3. /infografiche/2019/dataroom/10/messaggi-social/sondaggio.html La propagazione del messaggio
La diffusione del messaggio del Capitano è capillare grazie ai ripetitori digitali: almeno 800/1000 fedelissimi ricevono il link dei post su una chat WhatsApp e immediatamente lo condividono sulla propria pagina Facebook e lo rilanciano in altre chat. Contemporaneamente i canali fiancheggiatori inseriscono lo stesso contenuto su più pagine pubbliche. Vietati invece i commenti con #49 miliioni, #Siri o qualunque parola evochi uno scaldalo in cui è coinvolta la Lega. «L’esercito va nutrito e motivato», è il Morisi-pensiero: affinché tutti si sentano protagonisti, per la manifestazione di Roma del 19 ottobre sono stati creati cartelloni automatizzati con la propria foto di fianco a Salvini. /infografiche/2019/dataroom/10/messaggi-social/diffusione.html Profilatura dei fan
I fan vengono profilati, al fine di inviare messaggi mirati. L’ultimo esempio è proprio legato al raduno di piazza San Giovanni dove Salvini lancia l’invito: «Mandate i vostri dati personali a legaonline.it e riceverete le informazioni richieste per i pullman e i treni diretti alla manifestazione di Roma». I 137.000 euro spesi da marzo a oggi in pubblicità su Facebook, vengono utilizzati soprattutto per geolocalizzare il messaggio e scegliere il target: inviare per esempio perfino ai tredicenni il post contro il governo che pensa di tassare le merendine, oppure raggiungere il più alto numero di elettori dell’Umbria in vista delle elezioni del 27 ottobre. Un’onda d’urto che, sfruttando l’abilità del leader leghista, ha fatto leva su tutte le debolezze del paese. Alla fine probabilmente un buon 90% di quei 3,8 milioni di fan vota Salvini, ma da tutta questa attività social intrisa di slogan e provocazioni è difficile capire quale sia il progetto politico. Le spese e chi le paga
«La Bestia» ha anche un costo e qualcuno lo pagherà. Luca Morisi e il socio Andrea Paganella, fatturano tramite la SistemaIntranet, una società in nome collettivo (snc) che non ha l’obbligo di depositare i bilanci. Durante i 14 mesi di Salvini ministro dell’Interno entrambi hanno avuto un contratto con il Viminale: 65 mila euro per Morisi, 86 mila per Paganella. Pagati anche altri 4 contratti del team social: 41.600 euro ciascuno. A gestire i soldi del partito è invece la Lega per Salvini premier. Due milioni di euro sono arrivati da 187 mila contribuenti che nel 2018 hanno donato il loro 2x1000. /infografiche/2019/dataroom/10/messaggi-social/costo.html Per il 2019 è previsto «un robusto incremento» delle entrate, poiché in cassa sta confluendo 1/3 dello stipendio di ogni eletto del Carroccio. Nel bilancio la principale voce di costo, è genericamente indicata come «servizi»: 623 mila euro.                  "
94,https://www.corriere.it/dataroom-milena-gabanelli/export-armi-turchia-dove-perche-violiamo-leggi-italiane-dell-onu/57dbf612-ef70-11e9-9951-ede310167127-va.shtml,"Export di armi, dove e perché violiamo le leggi italiane e dell’Onu",di Domenico Affinito,15 ottobre 2019 | 22:56,"17/10/2020, 01:24:17","Non proprio. La legge 185 del 9 luglio 1990 vieta l’esportazione e il transito di materiali di armamento verso Paesi in conflitto, a meno che non siano stati aggrediti da altri Paesi (come stabilisce l’articolo 51 della Carta delle Nazioni Unite), verso Paesi la cui politica contrasti con i principi dell’articolo 11 della Costituzione e verso Paesi i cui governi siano responsabili di gravi violazioni delle convenzioni internazionali in materia di diritti umani, accertate Onu, Ue o Consiglio d’Europa. Che Ankara violi sistematicamente i diritti umani è un fatto, come lo è l’eterno conflitto con il popolo curdo al confine sud della Turchia. Insomma, non dovremmo vendergli armi da guerra, eppure lo facciamo. Lo fa la Germania, la Francia, l’Olanda. Ora che l’indignazione è esplosa stanno tutti preparando il decreto di sospensione. Un decreto di facciata poiché riguarda le forniture future, mentre i contratti in corso saranno rispettati. Vuol dire che continueremo a vendere almeno per tutto il 2020. Ma quello della Turchia è un caso isolato? Difficile dirlo, perché il mercato delle armi, come quello del petrolio non è per nulla trasparente. L’Italia rispetta alcune disposizioni internazionali, non produciamo e stocchiamo armi biologiche, chimiche, nucleari o mine antiuomo, ma è molto opaca rispetto ad altre normative. Il nostro Paese, ad esempio, viola ilTrattato Onu sul commercio delle armi. L’articolo 13, infatti, prevede che ciascun Stato presenti annualmente un rapporto sulle autorizzazioni o effettive esportazioni e importazioni. Bene, l’Italia ha presentato i propri dati all’agenzia dell’Onu Unroca fino al 2009. Da allora risultano solo i report 2013 e 2014. Siamo, insieme al Lussemburgo il paese europeo più inadempiente. A livello globale siamo in ottima compagnia, visto che nel 2018 solo 31 Stati hanno inviato il loro rapporto. Nel 2006 lo presentarono in 113. Questo dimostra che i trattati si firmano, e poi non si rispettano. Del resto non risultano applicate sanzioni. L’unica documentazione che il Governo italiano presenta pubblicamente ogni anno, obbligatoria per legge, è la «Relazione sulle operazioni autorizzate e svolte per il controllo dell’esportazione, importazione e transito dei materiali di armamento» e l’ultima è quella relativa all’anno 2018 (volume I, volume II). Cosa dice questa relazione? A chi vendiamo e quanto, ma non «cosa» vendiamo. Negli ultimi quattro anni (2015-2018) sono stati autorizzati trasferimenti di armi per 36,81 miliardi, cioè oltre 2 volte e mezzo in più rispetto ai 14,23 miliardi autorizzati nei quattro anni precedenti (2011-2014). L’anno scorso abbiamo venduto armamenti ad 80 Paesi. Nella classifica per importi troviamo il Qatar (1,92 miliardi), Pakistan (682 milioni), Turchia (362 milioni) ed Emirati Arabi uniti (220 milioni), poi c’è l’Egitto, l’Afganistan, l’Iraq, il Marocco, la Nigeria. Tutte le autorizzazioni che passano dall’Unità per le autorizzazioni dei materiali di armamento presso il ministero degli Esteri (Uama), sono in teoria tracciate. La legge prevede che il destinatario finale non possa rivedere ad altri le armi se non espressamente autorizzato dalla Uama. La garanzia della correttezza del comportamento, però, in un foglio di carta che il cliente finale deve firmare e inviare al ministero degli Esteri entro sei mesi dalla consegna del materiale. Rivendere un elicottero o una corvetta è sicuramente complicato, altra cosa se si parla di partite di mitragliatrici, fucili d’assalto, pistole, munizioni. Chi garantisce che le armi inviate in Nigeria non finiscano anche nelle mani del gruppo terroristico Boko Haram? Quel che sta succedendo in Turchia ha avuto un precedente con l’Arabia Saudita. Il Paese degli emiri comprava dalla RWM Italia con sede a Domusnovas, Sardegna, le bombe aeree Mk che le forze saudite hanno usato nella guerra in Yemen. I bombardamenti aerei hanno fatto 30.000 vittime civili secondo l’Alto Commissariato delle Nazioni Unite per i Diritti Umani. Sono state sganciate bombe che formano crateri di circa 15 metri di diametro ed 11 di profondità, penetrano corazze di metallo di 28 cm o colate di cemento di oltre 3 metri di spessore, e spargono schegge di metallo nel raggio di 360 metri. Si tratta di forniture che il Parlamento europeo aveva chiesto di interrompere già nel febbraio 2016 a tutti gli stati membri, ponendo un embargo sugli armamenti destinati all’Arabia Saudita. L’Italia ha interrotto le forniture il 31 luglio scorso. Secondo la classifica dello Stockholm International Peace Research Institute (Sipri), l’Italia tra il 2014 e il 2018 è stato il nono Paese al mondo per export di armi, dietro a Israele, Spagna, Regno Unito, Cina, Germania, Francia, Russia e Stati Uniti, che sono i più grandi esportatori di armamenti di ogni tipo e coprono il 36% del mercato globale."
95,https://www.corriere.it/dataroom-milena-gabanelli/internet-dati-personali-web-come-proteggere-guadagnare-monetizzare-google-facebook-amazon/0d7637d8-edbb-11e9-81e9-dd3f6712b5e2-va.shtml,Internet: come proteggere i dati personali o monetizzarli,"di Milena Gabanelli, Fabio Savelli",14 ottobre 2019 | 13:09,"17/10/2020, 01:24:40","Ogni singolo profilo può essere venduto più volte, producendo ogni volta un ricavo per un diverso attore di questa filiera globale generata a nostra insaputa. Questa replicabilità rende i nostri profili il bene più scalabile e redditizio. La moltitudine di dispositivi connessi che stanno crescendo in modo esponenziale, alimentati da una potenza computazionale sempre più veloce, consente direttamente ad Amazon, Google, Facebook, Microsoft, Alibaba, Tencent di sfruttare queste miniere di dati, diventando sempre più sofisticati nel controllo delle tecnologie integrate tra web e mobile. Danneggiando la concorrenza su interi mercati, vista la loro posizione dominante. Google ha distorto il mercato in Europa con la piattaforma Adsense per imporre una serie di clausole restrittive nei contratti con i siti web terzi, impedendo ai concorrenti di posizionare le loro pubblicità. Le autorità Antitrust, prima fra tutte quella europea, li stanno multando a suon di miliardi, circa 8 finora. Le multe scattano anche per violazione della privacy, come è appena successo al colosso di Mountain View in Francia (50 milioni di euro), o ad Amazon, che è sotto la lente in Germania per i dati raccolti dal suo assistente vocale Alexa. La normativa Ue sulla privacy potrebbe colpire anche Facebook, che ha comprato WhatsApp (collegandone gli account in maniera fraudolenta) e ora rischia una multa di due miliardi. Ma le sanzioni si sono mostrate finora inutili: la loro quota cresce fagocitando tutto il resto. L’esempio più noto sulla loro capacità di influenzare il pubblico è lo scandalo Cambridge Analytica. La società di consulenza britannica ha rubato 80 milioni di profili raccolti da un fornitore che aveva effettuato un sondaggio pagando gli intervistati. Profili poi venduti ad una società americana che ha usato le loro informazioni personali disponibili su Facebook per influenzare gli utenti nel sostegno alla candidatura di Donald Trump. Che poi ha vinto. Un caso? Ogni volta che acquistiamo in rete un prodotto o un servizio, scarichiamo un video o un software, ci scambiamo foto o twittiamo, navighiamo sul web alla ricerca di risposte strutturate, oppure memorizziamo i nostri contenuti su un cloud, produciamo informazioni che valgono tanti soldi. Un limite fra l’informazione che puoi sfruttare a fini pubblicitari e la violazione della privacy lo ha definito il Regolamento europeo Gdpr entrato in vigore a maggio 2018. Funziona così: se per esempio Tim ci chiede il documento di identità per attivare la linea telefonica, siamo obbligati a dire «consento» per ottenere il servizio. La società telefonica però non può vendere il nostro nome al Corriere della Sera per mandarci la promozione dell’abbonamento al quotidiano. Per farlo deve chiedercelo espressamente. Possiamo dire «sì» o «no»: si definisce «consenso espresso». La novità dirompente, e ora in discussione a Bruxelles, sarebbe però un’altra: consentire agli utenti di disporre dei loro dati e autorizzarne l’uso in cambio di una percentuale sui ricavi. Si chiama «ePrivacy» e ci consente di diventare sostanzialmente azionisti dei nostri dati. Una specie di pedaggio autostradale. Si tratta di una battaglia campale di cui sappiamo poco e nulla, se non che l’intera industria hi-tech, da Amazon a Google, da Facebook ad Apple, si è fermamente opposta. Parliamo delle informazioni industriali da cui deriva l’80% del valore dell’intera filiera. Un esempio? Prenoto una corsa su Uber. L’applicazione sa dove sto andando, quanto sto pagando e da dove mi muoverò nel caso volessi prenotare un’altra corsa. Non sono informazioni strettamente personali, quindi Uber le vende a terzi, che le elabora, analizza e rivende. Un processo che avviene al di fuori del nostro controllo, e ci esclude deliberatamente dall’opportunità di monetizzazione. Una delle poche strade percorribili al momento è quella che sta portando testardamente avanti Isabella De Michelis con la sua ErnieApp. Consente agli utenti di eseguire direttamente il «codice» (della funzione che regola i consensi della privacy) sugli applicativi di Google e Facebook in modo che gli utenti possano farsi pagare per non negare i permessi. Si tratta di una prospettiva rovesciata. Non posso farmi pagare per i miei dati? Mi faccio pagare per consentire ad altri di usarli. Weople invece prova a farci guadagnare se ci si iscrive alla sua piattaforma sottoscrivendo un contratto. Ottiene una delega per richiedere i nostri dati alle aziende con cui siamo venuti in contatto, li deposita nel nostro conto personale, li rende anonimi e li fa fruttare sul mercato senza teoricamente vendere l’identità di nessuno. Il 90% del valore generato viene restituito, al netto dei costi di gestione. Weople è stata finanziata anche dal mondo Coop. Se non ne vuoi più sapere però ci sono alternative che si stanno moltiplicando in tutto il mondo: invece di utilizzare gratis Google, con un costo contenuto potresti usare un altro motore di ricerca che mantiene i tuoi dati coperti, come DuckDuckGo, che sta viaggiando al ritmo di quasi 45 milioni di ricerche al giorno e filtra anche le pagine con una eccessiva quantità di pubblicità. Oppure Mozilla e Qwant. Questi browser non impongono registrazioni quando si effettua una ricercar su Internet, non memorizzano indirizzi Ip e usano i cookie solo quando strettamente necessario. Per le email Fastmail. Vimeo per non finire tracciati su Youtube. Open street maps al posto di Google Maps. Perchè il tema è sempre lo stesso: se non paghi per il servizio, il prodotto sei tu."
96,https://www.corriere.it/dataroom-milena-gabanelli/gemellaggi-vantaggi-cittadini-o-solo-viaggi-per-gli-amministratori/61766cc0-e9f3-11e9-95ef-66e776be64e5-va.shtml,A cosa servono i gemellaggi: vantaggi per i cittadini o gite per amministratori e mogli?,di Adele Grossi,8 ottobre 2019 | 23:27,"17/10/2020, 01:25:03","Ma a che serve gemellarsi? Vale la pena chiederselo, visto che spesso tutto quello che conoscono i cittadini del Comune interessato inizia e finisce davanti al cartello che lo dichiara alle porte del territorio, sulle strade statali o provinciali. Per esempio, quanti bolognesi sanno che Bologna conta ben 13 gemellaggi? Otto in Europa e 5 altrove: Sant Louis (Senegal), un altro Sant Louis in Missouri (Usa), La Plata (Argentina) e San Carlos (Nicaragua). I milanesi hanno 15 fratelli fra cui Osaka, Shanghai, Melbourne e Tel Aviv. In totale, l’ultima volta che li hanno contati nel 2010, i gemellaggi stretti dall’Italia con i fratelli europei erano 2.755, su 39.508 totali in Europa. Il capoluogo di Regione con più gemellaggi è Firenze, con 21. Un buon accordo di gemellaggio può rivelarsi un’operazione assai virtuosa e recare molti benefici a una comunità e alla sua amministrazione comunale: integrazione, unione tra persone provenienti da diverse parti dell’Europa, condivisione dei problemi, scambio di opinioni. Quando il sistema funziona tutto questo si traduce in vantaggi tangibili. Qualche esempio: ad agosto, l’amministrazione comunale di Rieti e il Comitato Gemellaggi e Relazioni internazionali del Comune, hanno pagato il soggiorno di una settimana nelle città gemellate di Nordhorn (Germania) e Saint Pierre Les Elbeuf (Francia) a quattro studenti particolarmente meritevoli delle ultime classi degli istituti di secondo grado dell’anno scolastico 2018/2019. Un’iniziativa simile è stata intrapresa a maggio dal Comune di Vicenza. L’Europa incoraggia i gemellaggi sin dagli anni ’50. Il Consiglio dei Comuni e delle Regioni d’Europa, la più grande associazione fra gli enti locali europei, ha anche dato vita ad una piattaforma web, appositamente pensata per far incontrare nuovi potenziali partner. Si chiama twinning.org: un’apposita sezione intitolata «trovare un partner» fornisce tutti i consigli pratici per trovare l’ente giusto con cui iniziare una relazione e dà anche la possibilità di verificare quali siano i Comuni «single» in cerca. Ma, soprattutto, l’Europa li finanzia. Un buon accordo fra gli enti può consentirgli di aver accesso a fondi sino a 25.000 euro per Comune. Nel 2018 il «Programma Europa per i cittadini» ha elargito alle amministrazioni europee un totale di 2.244.025 euro. Per accedere al finanziamento però non bastava solo aver stretto una relazione, serviva e serve anche un progetto di integrazione. L’Italia, l’anno scorso, ha ricevuto dall’Europa 329.420 euro, piazzandosi al primo posto nell’ultimo bando «Gemellaggi fra città» con 21 progetti vincitori. Non ci sono però le nostre grandi città, ma piccoli comuni come Gradoli, Montescudaio, Castegnato, Frascati, Este, Urbania, Galliera Veneta, Nizza di Sicilia, Sulmona, Vallerano, Tavagnasco, Alviano, Gallodoro, Amelia, Seneghe, Tarcento, Vigonovo e Valbrevenna. Ma cosa è un buon gemellaggio? Certamente, può aiutare cercare il partner giusto seguendo un’affinità di partenza fra popolazioni residenti, origini comuni, identità politiche, storiche, geografiche. E queste peculiarità dovrebbero essere trasparenti e note, se non altro ai cittadini che vivono nei territori gemellati. Non sempre purtroppo è così. Difficilmente, per esempio, al Comune di Ingria in provincia di Torino – 44 abitanti – sanno spiegare perché ci sia il gemellaggio con il Comune francese di Mayres. Tuttavia nonostante l’incoraggiamento dell’Europa, non sempre scegliamo il partner fra i Paesi europei; dalle grandi città ai piccoli Comuni ci sono gemellaggi le cui motivazioni non sempre sono conosciute anche dai cittadini: dal 1998 Anghiari, provincia di Arezzo, è gemellata con La Plata (Argentina). Peccioli, 4.000 abitanti in provincia di Pisa, ha ben due gemelli nel Ghana. Tarquinia è gemellata con Jaruco (Cuba), Novellara (Reggio Emilia) ha tre gemelli fra Cuba, Israele e Brasile. Naturalmente scegliere un partner fuori dal confine europeo può avere anche una ragione: per esempio San Fele, provincia di Potenza, da 35 anni è gemellato con Canada Bay, cittadina alle porte di Sidney dove molti sanfelesi sarebbero emigrati nel corso del tempo. Capita però che il gemellaggio, sconosciuto ai cittadini e magari sganciato da una qualsiasi comunanza fra territori, si traduca in una scusa per far viaggiare gli amministratori comunali a spese della collettività. Qualche anno fa la Corte dei Conti condanna il sindaco di Santa Teresa Riva (Messina) che se n’era andato con la moglie a Fuveau, in Francia, a spese dei cittadini per decretare il gemellaggio. Con lui anche l’assessore al Turismo e consorte, un consigliere comunale e consorte e anche il presidente del comitato per il gemellaggio (anche lui, con consorte al seguito). Viene avviato un controllo stringente e la Corte detta delle linee guida chiare: le spese per i gemellaggi rientrano fra le spese di rappresentanza solo se si fondano sulla concreta e congrua esigenza di accrescere il proprio ruolo istituzionale in un contesto più ampio, in vista di concrete aspettative di promozione della propria vocazione turistica e culturale, di creazione di nuovi sbocchi commerciali, di ricerca di prospettiva di sviluppo della propria economia. Su queste premesse non si contano i casi in cui la Corte è costretta a richiamare puntualmente le amministrazioni locali, come Val Brembilla, 4000 abitanti in provincia di Bergamo, che fra gemellaggio con Nantua (Francia), «scambio interculturale» e un viaggio della Commissione comunale nel 2017 ha speso 2947,67 euro. Qualche anno prima, la Provincia di Milano aveva speso in pranzi e catering di rappresentanza 4000 euro per l’incontro di gemellaggio con la Provincia di Kotayk, in Armenia. Eppure, scrisse la Corte, «nei casi esaminati, non emerge alcun preventivo collegamento delle iniziative di gemellaggio e cooperazione internazionale intraprese (si suppone, a scopo di sviluppo economico del territorio) con programmi assunti in collaborazione con i Comuni della Provincia» e invitava l’ente a fare attenzione a ed essere più cauto nelle spese."
97,https://www.corriere.it/dataroom-milena-gabanelli/inceneritori-termovalorizzatori-roghi-incendi-traffico-rifiuti-meglio-droga-690-roghi-3-anni-ecco-perche/1539f45c-e846-11e9-959d-8634d2ae544d-va.shtml,Il traffico di rifiuti è meglio della droga: 690 roghi in 3 anni. Ecco perché,"di Antonio Castaldo, Milena Gabanelli",6 ottobre 2019 | 23:31,"17/10/2020, 01:25:22","Il 14 ottobre dell’anno scorso prese fuoco un deposito alla periferia di Milano, e la puzza si sentì fino a piazza Duomo. La «terra dei fuochi» si era definitivamente estesa anche al Nord, con discariche e depositi ricolmi di scorie distrutti da autocombustione o incendi dolosi. La legge prevede che a far fronte alle spese di bonifica sia il proprietario dell’immobile. Ma se non lo fa, interviene la pubblica amministrazione, con i fondi di una fideiussione bancaria. Negli ultimi anni sono state queste garanzie obbligatorie a mitigare i danni. Anche nel caso milanese, la titolare dell’impianto di via Chiasserini aveva presentato una garanzia finanziaria di un milione di euro, ma poco prima del rogo era subentrata un’altra società, che non avendo presentato la fideiussione non aveva titolo ad operare. Quando la Città Metropolitana ha escusso la polizza, è arrivato il ricorso davanti al Tribunale Civile di Milano, che ha bloccato tutto. Ma la bonifica non può attendere i tempi dei tribunali, e per il momento deve pensarci la Città metropolitana di Milano che ha dato inizio ai lavori stanziando 2 milioni di euro. La bonifica di roghi e rifiuti abbandonati sta diventando un corposo capitolo di spesa. Solo la Regione Lombardia negli ultimi anni ha sborsato 12,4 milioni per quattro siti dei quali non è stato possibile risalire al responsabile della contaminazione. Altri 13,5 milioni sono andati a coprire le spese di bonifica di 13 depositi pericolosi per la comunità: in questi casi i responsabili sono falliti o irreperibili, e sarà necessario affrontare un processo per il risarcimento delle spese. Secondo l’ Ispra, ogni tonnellata di rifiuti data alle fiamme produce 1,8 tonnellate di anidride carbonica. Il rogo di via Chiasserini ne ha bruciate oltre 5.000 tonnellate. Quasi tutti questi impianti contenevano scarto non riciclabile del trattamento dei rifiuti, definito in gergo «sovvallo». Nel 2017 ne sono state prodotte 37,6 milioni di tonnellate. I volumi aumentano sempre di più così come i prezzi di conferimento all’inceneritore. Secondo Borsino dei rifiuti, società di servizi specializzata, ogni tonnellata smaltita costa in media 160 euro, con picchi di 240. Cinque anni fa il costo non superava gli 80 euro. La filiera illegale nata nelle pieghe di quest’emergenza è descritta negli atti dell’inchiesta condotta dalla pm Donata Costa sul rogo milanese del 14 ottobre, il cui processo è alle battute finali: «I produttori di rifiuti li conferiscono ad aziende formalmente munite di autorizzazioni ma in realtà operanti in un regime di illegalità». In questa fase entrano in gioco i broker specializzati in capannoni industriali dismessi che, come annotano gli investigatori, «vengono stipati di rifiuti senza alcuna precauzione per l’incolumità pubblica». Secondo la legge se lo spacciatore di droga rischia non meno di 10 anni di carcere, per il trafficante di rifiuti la pena prevede da uno a sei anni. Per il gestore della discarica non autorizzata di via Chiasserini, accusato anche di calunnia, il pm non ha potuto chiederne più di 6 anni e 8 mesi. In sei mesi aveva fatturato 1,4 milioni di euro. Per gli altri imputati, accusati di aver trasportato illegalmente dalla Campania migliaia di tonnellate di scorie plastiche, le pene richieste si aggirano tra i 3 e i 4 anni. I capannoni industriali dismessi sono le praterie su cui scorrazzano i trafficanti. In Veneto sono quasi 11mila, e il Veneto importa oltre 4,3 milioni di tonnellate di rifiuti all’anno da altre regioni. La Lombardia 11,7. Insieme all’Emilia Romagna, attraggono il maggior numero di scorie prodotte in Italia, poiché qui si concentra il maggior numero di impianti di smaltimento, e di capannoni, dove abbondano roghi e abbandoni di enormi cumuli di rifiuti. Nel solo nord Italia, il Noe dei Carabinieri ne ha scoperti 34 in sei mesi. Quasi tutti erano stipati di materiale plastico. Il solito sovvallo. Un tipo di rifiuti non riutilizzabile, e che secondo le aziende di rigenerazione costituisce il 30% del totale. L’unica possibile destinazione finale per questa tipologia di scorie è l’inceneritore, o il termovalorizzatore, che bruciando i rifiuti produce anche energia: Brescia alimenta così l’80% del riscaldamento di tutta la città. In Italia ne sono attivi complessivamente 40, contro i 96 della Germania e i 126 della Francia. Nel nostro Paese i timori legati alle emissioni ne ritardano la diffusione. Ma anche le paure andrebbero aggiornate ai nuovi traguardi della tecnologia. Sul tetto del nuovissimo inceneritore di Copenaghen, si potrà sciare: è alto 85 metri, con emissioni molto al di sotto dei limiti di legge. Sulle emissioni in Italia abbiamo fatto di meglio con l’impianto di Bolzano, controllato al 100% da una società pubblica, la Eco-center. Utilizza una delle tecnologie più all’avanguardia nel mondo, e l’obiettivo è la copertura dei costi e gli eventuali utili interamente reinvestiti nel sistema. Produce energia elettrica e termica che viene immessa nella rete di teleriscaldamento, ed è in grado di riscaldare 10 mila alloggi e illuminarne 20 mila. Dal camino dell’impianto di Bolzano escono emissioni di gas, idrocarburi e metalli molto al di sotto dei limiti europei. La media dei valori delle polveri sottili totali sono di 0,05 milligrammi per metrocubo, a fronte di un limite europeo di 10. Ugualmente per la diossina: 0,00003 nanogrammi nel 2018, meglio dell’inarrivabile impianto di Copenaghen, che si ferma a 0,002. Il limite europeo è di 0,1. Nei giorni successivi al rogo di via Chiasserini nell’aria si è diffusa una quantità di diossina fino a 100 volte il limite europeo, con un picco 22 volte superiore il valore guida fissato dall’Oms (0,3). «Andrebbe verificato l’impatto epidemiologico di una simile catastrofe», dichiara Alberto Zolezzi, medico e deputato M5S. «Oltre ai problemi respiratori, a lunga scadenza ci potrebbe essere un picco di malformazioni congenite». Quindi in attesa che si differenzi di più e meglio, e prima che l’economia circolare diventi una realtà, che si fa? È meglio che i territori sprovvisti adottino qualche impianto modello Bolzano, oppure dobbiamo continuare ad intossicarci di roghi, discariche abusive e camion che vanno su e già per l’Italia? Con buona pace per i trafficanti visto che a nessuno viene in mente di aumentare le pene."
98,https://www.corriere.it/dataroom-milena-gabanelli/violenza-ghandi-rosa-parks-jan-palach-donne-uomini-che-hanno-cambiato-mondo-senza-chiedere-ad-altri-pagare-conto/6377e3b2-e46e-11e9-ae1a-c38fc044b2b3-va.shtml,"Donne e uomini che hanno cambiato il Mondo, senza chiedere ad altri di pagare il conto","di Milena Gabanelli, Luigi Offeddu",1 ottobre 2019 | 22:52,"17/10/2020, 01:25:48","Nell’Alabama, cambiò la storia la sartina Rosa Parks, a Danzica l’elettricista Lech Walesa, a Praga lo studente Jan Palach. E tanti altri, in altri Paesi. Non piegarono la schiena, scelsero di non tollerare l’ingiustizia. «Scelsero»: cioè praticarono l’unico vero diritto che un essere umano abbia su questa terra, il libero arbitrio. Conobbero certo la paura, come tutti, ma non le permisero di umiliarli. Furono la smentita vivente del detto manzoniano: «Il coraggio, uno, se non ce l’ha, mica se lo può dare». Se furono condizionati dalle circostanze storiche in cui vissero, come tutti lo siamo, non ne furono però prigionieri. Non avevano eserciti né ricchezze dietro di loro. Non predicavano la salvezza del mondo. Ma la dignità dell’individuo, di ogni individuo. Alcuni di loro furono dimenticati per dieci, venti, trent’anni. Ma non scomparvero mai del tutto, sono diventati simboli più forti della macina del tempo. Il loro esempio scorre, come certi rivoli carsici che non perdono mai la loro energia nascosta. Basta saperli trovare, e ascoltare il loro scrosciare. Sophie Scholl aveva 22 anni quando fu decapitata il 22 febbraio 1943, dalla lama d’acciaio pesante 15 chili della ghigliottina della prigione di Monaco di Baviera. Scarabocchiò dietro il foglio della sentenza una parola: «Freiheit», «Libertà». Motivazione della condanna: aver seminato nelle strade migliaia di volantini anti-nazisti, aver vergato sui muri «Hitler assassino del popolo». E aver scritto: «Niente è più indegno di una nazione civilizzata, che lasciarsi governare senza alcuna opposizione da una cricca che fa leva sugli istinti più elementari… Il danno reale è fatto da quei milioni di cittadini onesti che vogliono solo essere lasciati in pace... Copiate e diffondete». Sophie era una studentessa di filosofia dal volto anonimo. Lei, il fratello Hans e altri avevano fondato un piccolo gruppo, «La rosa bianca», dal titolo di un racconto di Clemens Brentano, scrittore del Romanticismo tedesco autore di poesie e canzoni contro Napoleone. I loro volantini, 7 in tutto, usciti da un vecchio ciclostile rivelarono già nella prima fase della guerra: «Da quando la Polonia è stata conquistata, 300.000 ebrei sono stati massacrati in quel Paese, nella maniera più bestiale». Questo, secondo alcuni storici, fu la prima denuncia all’Olocausto in terra ed epoca nazista da fonti tedesche. Nessuno, fra coloro che trovarono quei volantini, poteva più giustificarsi affermando: «Non sapevo». E quei fogli dicevano anche altro: «Il tedesco non deve sentire semplicemente pietà: egli deve sentire la colpa. Ciascuno è colpevole, colpevole, colpevole! (sottolineato tre volte, ndr)». Sophie e i suoi compagni furono arrestati quando il bidello che li conosceva da tanti anni li denunciò alla Gestapo. Ma Traudl Junge, l’ultima segretaria personale di Hitler, la fedelissima che raccolse il suo testamento e scrisse «ero troppo giovane per capire», alla fine della vita annotò nei suoi diari: «Un giorno ho notato la targa alla memoria Sophie Scholl in Franz Joseph Strasse a Monaco, e quando mi sono resa conto che quella ragazza è stata giustiziata nel 1943, ne sono stata profondamente scioccata. Anche Sophie Scholl all’inizio era stata una ragazza del Bdm (Lega delle giovani tedesche, ndr), di un anno più giovane di me, e aveva capito benissimo di avere a che fare con un regime criminale. La mia scusa perdeva ogni consistenza». Un uomo può sconfiggere un impero, e nello stesso tempo essere tormentato dalle paure. Gandhi temeva il buio, i serpenti, i fantasmi. Ed era anche pieno di contraddizioni. Churchill lo aveva definito «un fachiro seminudo, nauseante». Da adulto, con il voto del «brahmacharya», rinunciò al sesso, ma da ragazzo era stato divorato da una vera ossessione sessuale per la moglie quattordicenne Kasturbai. Un giorno che aveva il padre morente fra le braccia, quando questi si assopì, corse subito dalla moglie-bambina, la svegliò per fare l’amore. E nel frattempo, il padre morì: «La vergogna era la vergogna del mio desiderio carnale perfino nel momento tragico della morte di mio padre». Ma non sono i dettagli biografici a fare la storia. Molto più conta l’ammirazione da lontano di Churchill — proprio quel Churchill che di Gandhi si era fatto beffe — per il Mahatma che abbracciava anche gli «intoccabili». Alla fine, il «fachiro semi-nudo, nauseante» vinse nel 1947 l’impero britannico, che dominava su 412 milioni di persone, con le sue marce pacifiche e digiuni a oltranza. Sempre in prima fila, non mandò altri al suo posto. Gli estremisti indù lo chiamavano codardo e traditore. Ma le loro bombe non scalfirono l’impero di Londra. E furono loro nel 1948, ad uccidere Gandhi. Lui si era detto pronto a dare l’unica cosa che poteva dare: la sua vita. E così fece. Rosa Parks era una sartina di 42 anni, e il primo dicembre del 1955 aveva preso l’autobus per tornare a casa dal lavoro. La Corte dell’Alabama aveva appena stabilito che la segregazione razziale violava la Costituzione. Quel giorno l’autobus era affollato, e Rosa si era seduta come sempre nella prima fila riservata ai neri, ma l’autista James Blake le aveva ordinato di cedere il suo posto a un bianco, rimasto in piedi. E lei rispose: «No». Fu arrestata, licenziata. La comunità nera di Montogomery indisse il boicottaggio degli autobus, una cosa mai prima accaduta. Durò per mesi. Nel frattempo, la comunità elesse come capo un giovane di nome Martin Luther King. Nel 1956 la Suprema Corte confermò l’incostituzionalità della segregazione razziale sugli autobus. Rosa morì a 92 anni, prima donna americana della storia a ricevere onoranze funebri nel Campidoglio. Nel 1963, il Sud Vietnam buddista era governato da un aristocratico della minoranza cattolica, Ngô Đình Diem, finanziato dagli americani. La guerra civile era già iniziata. E i monaci buddhisti, che guidavano la cultura del Paese ma erano seguaci della non violenza, pregavano e stavano a guardare passivamente. Finché uno di loro, l’abate Thich Quang Duc, capo della principale pagoda di Saigon, non si immolò per protesta contro la repressione anti-buddhista, la corruzione e l’asservimento del Paese agli Usa. Aveva 66 anni, apparteneva alla corrente buddhista Mahayana che vieta il suicidio. Ma si sedette ugualmente su un cuscino nel centro di Saigon, lasciò che due confratelli gli versassero sul corpo un bidone di benzina, e poi accese da solo il fiammifero. Impiegò 10 minuti a morire, immobile, senza un lamento. L’immagine del suo saio arancione in fiamme fece il giro del mondo, e milioni di persone divennero consapevoli di una guerra e una repressione fino a quel momento pressoché ignorate. Era l’11 giugno 1963. La guerra del Vietnam sarebbe finita solo nel 1975, ma la sua fine simbolica era cominciata con il suicidio del bonzo. «Come un solo fiammifero può accendere una rivoluzione», titolò anni dopo il New York Times. Sei anni dopo, da questa parte del mondo, qualcun altro scelse il fuoco per rivendicare la libertà del suo popolo. «Io sono la torcia numero uno», scrisse a 19 anni Jan Palach, nella lettera che lasciò agli amici. Fino ad allora era stato uno studente universitario timido, appartato. Il 19 gennaio 1969, in piazza san Venceslao nel centro di Praga, si versò addosso un bidone di benzina per protestare contro la censura filo-sovietica sulla stampa. Sembrò un sacrificio inutile, il suo, il regime ne occultò persino la tomba. Ma vent’anni dopo, il 17 novembre 1989, mezzo milione di persone riempì la piazza san Venceslao, là dove la torcia si era accesa. Gridavano «Svoboda», «libertà». E «Palach, Palach!». Non avevano dimenticato quel nome. Lo stesso che, nell’estate precedente, l’astronomo Lubos Kohoutek — poi andato in esilio — aveva attribuito a un asteroide che aveva appena scoperto: «Palach 1834». Poche settimane dopo la manifestazione di piazza San Venceslao, lo scrittore dissidente Vaclav Havel — appena reduce dal carcere — fu eletto presidente dell’Assemblea Federale. Ad Est il mondo stava cambiando, e la Cecoslovacchia era tornata nell’Europa libera. Anche nel nome di Jan. Non voleva indossare l’uniforme del detenuto, Bobby Sands. Voleva che il Regno Unito britannico lo rispettasse come prigioniero politico, patriota della «sua» Irlanda repubblicana. Aveva 27 anni, era un militante del gruppo armato dell’Ira. «Armato», appunto, e infatti Sands fu imprigionato per detenzione illegale di 4 pistole. Ma nel 1981, lui (ed altri 9 compagni detenuti) divenne veramente pericoloso per Londra quando scelse un’ arma più potente, la stessa di Gandhi: lo sciopero della fame. E proprio com’era avvenuto a Gandhi, molti altri militanti non li capirono, li criticarono. Sands morì dopo 66 giorni di digiuno. Margareth Thatcher rifiutò sempre di negoziare con lui. Però, nel 1998, Londra e Dublino firmarono l’«accordo del Venerdì Santo». E le due Irlande ebbero vent’anni di pace. Forse, la morte di Bobby non era stata inutile. Anche se ora, con l’ombra della Brexit che incombe, tutto potrebbe tornare tragicamente in ballo. Secondo molti storici, l’uomo che diede il primo scossone al blocco comunista sovietico è stato Lech Walesa. Un giorno sarebbe diventato premio Nobel per la Pace, e capo dello Stato. Ma all’inizio era solo un elettricista nato in un villaggio minuscolo della Polonia. Da ragazzo Walesa aveva visto la gente schiacciata dai carri armati a Poznan, nel 1956. Nel 1980, con pochi amici fondò «Solidarnosc», primo sindacato libero del mondo comunista. Fu licenziato, e arrestato. Guidò gli altri allo sciopero generale, contro l’aumento dei prezzi alimentari, a mani alzate, fermando chi cercava la violenza. Diceva: «Temo solo Dio. E mia moglie…qualche volta». Avevano 8 figli, ma lui non aveva mai detto «tengo famiglia». Rischiò tutto. E convinse milioni di altri — non eroi, né santi — a rischiare con lui. Certo, c’era il papa polacco e il vento stava cambiando, ma senza il suo coraggio la storia europea avrebbe avuto un altro corso e altri tempi. Oggi è un pensionato qualsiasi. Ha scritto una volta: «Chiunque cerca di fermare con le mani le ruote della storia avrà le dita spezzate». Vissute in epoche diverse, queste persone hanno avuto in comune tre cose: il coraggio, uno sguardo visionario oltre il quotidiano, la volontà di assumersi una responsabilità personale incondizionata. La stessa che ha spinto quel ragazzo cinese a fermare il carro armato in Piazza Tienanmen a giugno del 1989. Nessuno sa che fine abbia fatto, e nemmeno dove sia finito il soldato che alla guida del blindato si rifiutò di «tirare dritto”. Ma l’esercito cinese non è riuscito a seppellirne la portata simbolica, che oggi potrebbe materializzarsi fra i milioni di manifestanti di Honk Kong. E l’esito stavolta potrebbe essere ben diverso."
