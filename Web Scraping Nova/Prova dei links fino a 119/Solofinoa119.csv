Titolo,Testo
"Biodiversità, il 40% delle piante è a rischio estinzione","Ancora cattive notizie. Un nuovo rapporto, State of the World’s Plants and Fungi 2020 (sopra un breve video che riassume il contenuto)  pubblicato dai Royal Botanic Gardens Kew è l’espressione di lavoro di centinaia di scienziati di 42 paesi che hanno analizzato la salute di migliaia di specie animali. I ricercatori hanno esaminato il modo in cui le persone interagiscono con le piante, come vengono utilizzate piante e funghi e quali opportunità mancano alle persone. Secondo le stime del nuovo rapporto, due quinti delle piante del mondo sono a rischio di estinzione. Il 40,5% del totale delle specie di piante e funghi conosciute. Il direttore scientifici del Kew, Alexandre Antonelli – riporta Greenreport.it – avrebbe dichiarato:«Stiamo vivendo in un’epoca di estinzione. E’ un quadro molto preoccupante del rischio e dell’urgente necessità di agire. Stiamo perdendo la corsa contro il tempo perché le specie stanno scomparendo più velocemente di quanto possiamo trovarle e nominarle. Molte di loro potrebbero contenere indizi importanti per risolvere alcune delle sfide più urgenti della medicina e forse anche delle pandemie emergenti e attuali che stiamo osservando oggi».  Il rapporto ha rivelato che solo una piccola percentuale delle specie vegetali esistenti viene utilizzata come alimenti e biocarburanti. Più di 7.000 piante commestibili hanno un grande potenziale alimentare, ma solo una manciata di specie viene utilizzata per nutrire una popolazione mondiale in crescita. Ci sono circa 2.500 specie di piante che potrebbero fornire energia a milioni di persone in tutto il mondo, mentre la stragrande maggioranza dei biocarburanti viene prodotta solo con 6 colture: mais, canna da zucchero, soia, olio di palma, colza e grano. Questa è la quarta puntata dedicata alla biodiversità. Ecco le altre puntate. Gli indicatori per misurare l’allarme globale sulla biodiversità A rischio estinzione un milione di specie animali. Come scompare la biodiversità pixel dopo pixel Biodiversità, mancati tutti gli obiettivi. ll Living Planet Index spiegato bene L’articolo Biodiversità, il 40% delle piante è a rischio estinzione sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
La sonificazione della pandemia per ricordare ai negazionisti che il virus c’è," I dati sono quelli di Our World in Data e quindi non dobbiamo pretendere che siano precisi e tempestivi. Usano più fonti con diversi tempi di aggiornamento e nello specifico una media settimanale per ogni paese monitorato.  Però aiutano lo stesso a fornirci una idea del conteggio dei positivi nel mondo. Il progetto di Jan Willem Tulp intende infatti dare un suono ai dati: ogni nuovo caso un ding. L’effetto è quello di  un pachinko dell’orrore. Dell’orrore ma molto istruttivo, sopratutto per chi ancora oggi nega l’esistenza del virus . L’articolo La sonificazione della pandemia per ricordare ai negazionisti che il virus c’è sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto vale il “brand” Zaia dopo le elezioni regionali in Veneto?,"  Matteo Salvini batte Luca Zaia solo al sud. Nel senso di Veneto meridionale, segnatamente la provincia di Rovigo. L’esito del voto di domenica 20 e lunedì 21 settembre è metafora perfetta dell’evoluzione del partito che fu di Umberto Bossi. La svolta nazionalista impressa dal segretario, che lo ha portato a spendersi per la campagna elettorale anche in Puglia e Campania, non sembra molto gradita nel Nord-Est.
Beninteso, alle prossime politiche, a meno di improbabili rotture da parte del “Doge” Zaia, il risultato della Lega sarà molto vicino a quello ottenuto alle regionali 2020 sommato a quello registrato dalla lista del presidente. Intanto, però, il segnale arrivato è molto chiaro: al salviniano “prima gli italiani”, da queste parti si continua a preferire il “prima i veneti”. Articolo integrale su 24+ edizione premium del Sole 24 Ore. L’articolo Quanto vale il “brand” Zaia dopo le elezioni regionali in Veneto?  sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di dati: ipotesi per ri-aggiustare il web? Il framework Opal del Mit,"Viviamo nell’era delle “elabo-relazioni”. Immuni, ad esempio, costruisce una rappresentazione astratta e privacy-oriented dei nostri contatti per notificarci un rischio contagio. Oppure BitCoin, la moneta che sposta la fiducia dalla banca al registro decentralizzato. E poi i social network, i consumi in streaming e la sharing economy… il nostro “digital self” interagisce ad elevata intensità e frequenza con gli algoritmi attraverso i dati e determina la mappa delle nostre relazioni attraverso elaborazioni. Ma queste relazioni sono veramente “nostre”? Dipende dal modo in cui i dati e gli algoritmi vengono messi a contatto, perché questo determina la nostra capacità di controllare entrambi. Accetteremmo di tenere la porta di casa aperta solo perché c’è una legge che dice “vietato entrare in casa d’altri”? Forse, nonostante gli ottimi GDPR e CCPA, oggi avremmo bisogno di un protocollo che combini protezione e “pro-azione” dei dati alla velocità dei bit, non della carta bollata. Il problema in cui siamo incastrati ha una causa precisa: il data sharing. Trasferire i nostri dati nella black box di qualcun altro per ottenere servizi è stato il nostro peccato originale. Come moderni Adamo ed Eva, abbiamo scelto l’unica opzione disponibile e per un po’ di tempo ha funzionato, ma ora il sistema scricchiola, sbilanciato da asimmetrie di benessere e conoscenza. La data economy deve scegliere se ridare alle persone il controllo dei propri dati e delle proprie elabo-relazioni non solo come adempimento legale, ma per stabilire un nuovo patto di sostenibilità con la società. La buona notizia è che nuovi modelli di gestione dei dati esistono e che uno switch è possibile. In attesa della “fully homomorphic encryption”, che un giorno ci permetterà d’inviare i nostri dati criptati a qualsiasi algoritmo che possa darci una risposta senza conoscere né i dati né la risposta stessa, già oggi c’è un principio molto semplice che tutti possono applicare: far andare gli algoritmi verso i dati, non viceversa. Questo è uno dei principi alla base di OPAL, un modello sviluppato dal MIT di Boston e promosso, fra gli altri, anche dal Computational Privacy Group dell’Imperial College di Londra. Immaginiamo di avere in un data pod personale i dati storici dei nostri spostamenti quotidiani e di eseguire localmente un algoritmo in grado di confrontare i costi delle diverse soluzioni di trasporto adatte alle nostre esigenze, senza che alcun dato lasci il nostro smartphone. Perché no? Modificare modo e luogo dell’elaborazione è quasi sempre possibile e può avere un impatto determinante per privacy e data ownership. Inoltre, con il giusto contributo della crittografia, anche la proprietà intellettuale degli algoritmi può essere garantita. Perché quasi nessuno considera questo approccio? Chiaramente la sfida è accettare un nuovo patto di servizio e ridefinire le regole dell’elabo-relazione. Dire addio alla black box ed al data sharing può essere un processo traumatico, ma forse non c’è alternativa, né per le grandi piattaforme né per le piccole aziende. Quando, nel 2012, Fosca Giannotti, Dino Pedreschi, Alex Pentland ed altri [1] descrivevano la loro visione di un ecosistema tecno-sociale rispettoso della privacy e in grado di collezionare ed elaborare big data da qualsiasi fonte disponibile non stavano proponendo un’utopia: la decisione su come combinare in modo virtuoso dati ed algoritmi può sbloccare un valore enorme per la società, attivando economie di cittadinanza data-driven sostenibili e performanti. Si tratta però di qualcosa che oggi non c’è ancora e che va conquistato con coraggio e determinazione, anche nei piccoli progetti aziendali, attraverso protocollo e codice. Autore –Riccardo Zanardelli [1] “A planetary nervous system for social mining and collective awareness”
F. Giannotti, D. Pedreschi, A. Pentland, P. Lukowicz, D. Kossmann, J. Crowley and D. Helbing E’ iniziata una nuova rubrica di Info Data per segnalare novità e nuove policy sui dati sia in ambito pubblico che privato. Se avete segnalazioni scriveteci infodata@ilsole24ore.com Prima puntata  Seconda puntata L’articolo A proposito di dati: ipotesi per ri-aggiustare il web? Il framework Opal del Mit sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
I sette miliardi e mezzo di dollari che potrebbero cambiare le regole del gioco dei videogame,"Perché Microsoft ha investito 7,5 miliardi di dollari nei videogiochi? Davvero nessuno se l’aspettava. Una operazione così l’industria delle console di videogiochi non l’aveva mai vista. I sette miliardi e mezzo circa di Microsoft per ZeniMax Media sono la seconda più grande acquisizione nel gaming dopo quella di Tencent per Supercell. Se il nome Tencent non vi dice niente, sappiate che da sola ricava dai videogiochi poco meno di Sony e Microsoft messe insieme. Questo, per dare un ordine di grandezza. Anche perché 7,5 miliardi sono tanti anche a prescindere dal mercato gaming. Articolo integrale su 24+ edizione premium del Sole 24 Ore.  L’articolo I sette miliardi e mezzo di dollari che potrebbero cambiare le regole del gioco dei videogame sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Finite le righe, persi i pazienti. Il sistema sanitario inglese ha problemi con Excel","Il sistema sanitario inglese ha perso le informazioni relative a circa 16mila i pazienti positivi al Sars-CoV-2. Motivo? Non ha tenuto in considerazione i limiti di righe di Microsoft Excel. Un’episodio che strapperebbe un sorriso, se non fossimo nel mezzo di una pandemia. E se non fosse che, scrive il Guardian, a causa di questo errore circa 50mila persone potenzialmente infette sono rimaste escluse dai meccanismi di contact tracing. Non esattamente lo scenario ideale in un Paese in cui la curva dei contagi è salita ben oltre i livelli della scorsa primavera: Fortunatamente nel Regno Unito, così come in Italia, la situazione nelle terapie intensive è molto diversa da quella della scorsa primavera. Ma perdere per strada 16mila positivi non è esattamente il miglior viatico per mantenerla tale. Specie se lo si fa per un errore tutto sommato banale. E l’errore sta nel non considerare che Excel, ma vale anche per software open source come  Libre Office, ha un limite di righe. Sì, dopo 1.048.576 righe, non è più possibile aggiungere altre informazioni. Un limite che nelle versioni più vecchie era di appena 65.536 righe. E, sempre secondo il Guardian, è possibile che Public Health England, ente che si occupa del monitoraggio dei casi come fa la Protezione civile italiana, stesse usando una versione datata del software. Il problema è che se si aprono file con più righe di quelle consentite, ad esempio un file .csv, quelle in eccesso vengono tagliate. E, appunto, si perdono i dati dei pazienti positivi. Un errore banale, insomma. Ma che, date le circostanze, rischia di avere un impatto sulla salute pubblica. E se tutto questo strappa nel lettore un sorriso pensando a qualche funzionario britannico ‘pasticcione’, si ricordi che qualcosa del genere è avvenuto anche in Italia. Con l’aggravante che è successo in piena prima ondata. Si tratta delle mail che i medici piemontesi inviavano alle Asl per segnalare potenziali casi di Covid-19, che però finivano perdute perché le caselle di posta elettronica dei destinatari erano sature. Tutto questo per dire che il digitale è sì una tecnologia abilitante. Ma che, per dispiegare ogni sua potenzialità, qualche abilità nell’utilizzo la richiede. L’articolo Finite le righe, persi i pazienti. Il sistema sanitario inglese ha problemi con Excel sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Controlli anti-Covid: le sanzioni, le persone fermate e le chiusure. Tre numeri","Il Ministero dell’interno ha cominciato a pubblicare con cadenza quasi giornaliera i dati sulle misure di contenimento della diffusione del virus Covid-19.  Vuole dire i numeri sulle persone fermate, le multe ad esempio per chi non portata le mascherina o le attività commerciali sottoposte a provvedimento di chiusura perché non rispettano la normativa sulla sicurezza. Dall’11 marzo al 1 ottobre quindi grossomodo dall’inizio delle prime misure restrittive sono oltre 31 milioni i controlli che le forze di polizia effettuati sul territorio nazionale per contenere il contagio da Covid19. Quasi 24 milioni (23.975.090) di controlli hanno riguardato le persone e 7 milioni e mezzo (7.516.101) gli esercizi e le attività commerciali. Complessivamente le persone denunciate o sanzionate (fino al 25 marzo si tratta di persone denunciate ex art. 650 CP, successivamente di persone sanzionate ex art. 4, C. 1,d.l 19/2020 ndr) per divieti sugli spostamenti sono state 459.975, quelle denunciate per false attestazioni 5.684 (fino al 2 giugno, termine della “fase 2”, dopo il quale non è stato più previsto l’obbligo dell’autodichiarazione sulle motivazioni degli spostamenti ndr.) e quelle denunciate per violazione della quarantena 1.553.  Per semplificare selezioniamo tre numeri. 2.662 Dall’ 11 marzo al 1° ottobre i titolari denunciati e sanzionati sono stati 12.091 e i provvedimenti di chiusura di esercizi e/o attività commerciali 2.662.   Nelle ultime settimane i controlli sono aumentati. Nei sette giorni tra il 28 settembre e il 4 ottobre le Forze di polizia hanno controllato anche 47.660 attività o esercizi commerciali, , sono stati sanzionati 99 titolari di attività e adottati 18 provvedimenti di chiusura. Sempre nella stessa settimana , sono state controllate 394.078 persone, 673 delle quali sono state sanzionate e 36 sono state denunciate per non aver rispettato le misure di isolamento previste dalla quarantena. La percentuale delle persone multate è dello 0,01, quindi bassissima.           L’articolo Controlli anti-Covid: le sanzioni, le persone fermate e le chiusure. Tre numeri sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Maltempo ancora allerta gialla in sei regioni. La mappa dell’Italia delle alluvioni e delle frane,"Allerta gialla per il maltempo in sei Regioni: Emilia Romagna, Lombardia, Piemonte, Puglia, Umbria e Veneto. Altre due vittime lunedì in Liguria, che insieme al Piemonte hanno chiesto lo stato di calamità. Ad Ancona al via il processo per l’alluvione di Senigallia del 2014, che vede tra gli otto imputati anche l’ex sindaco e neoconsigliere regionale Mangialardi. Il governatore piemontese Alberto Cirio  ha dichiarato: “La situazione è molto grave. E’ come il 1994, con la differenza che stavolta in 24 ore sono caduti 630 millimetri di pioggia. Una precipitazione così imponente in un arco di tempo così limitato non succedeva dal 1954″. Secondo Coldiretti sono di oltre 300 milioni di euro i danni all’agricoltura causati dall’ondata di maltempo che ha colpito duramente le campagne del Nord Italia in Val d’Aosta, Liguria, Piemonte e Lombardia.
In Valle d’Aosta – continua la Coldiretti – nella zona di Arnad è distrutto il 70% del raccolto di castagne, mentre scendendo verso il Piemonte in direzione di Pont Saint Martin la tempesta ha devastato campi, serre di verdure e ortaggi, strappato e affogato alveari e fatto strage di polli a Hone. In Liguria nella provincia di Imperia – sottolinea la Coldiretti – è stata persa quasi 1 oliva su 3 pronta alla raccolta. In provincia di Savona, si registrano danni pesanti all’olivicoltura, mentre in Val Bormida ci sono diverse frane e alberi abbattuti. Nel Levante – precisa la Coldiretti – l’esondazione del fiume Vara ha allagato aziende dell’Alta Val di Vara, mentre frane e smottamenti hanno isolato intere aree del Tigullio, la bufera ha scoperchiato i tunnel di diverse aziende e colpito gli uliveti Nella mappa di Infodata sono rappresentati gli indicatori di rischio per frane e alluvioni relativi a territorio, popolazione, famiglie, edifici, imprese, beni culturali. La percentuale è riferita alla dimensione della superficie interessata. La categoria di rischi, invece è ordinata in una scale di riferimento (che sono diverse tra frane e idraulico). Le aree a pericolosità idraulica elevata in Italia sono pari a 12.405 km2 (4,1% del territorio nazionale) , le aree a pericolosità media ammontano a 25.398 km2 (8,4%), quelle a pericolosità bassa (scenario massimo atteso) a 32.961 km2 (10,9%). Come si legge la mappa? Se per esempio scrivete Roma  scoprite che ha un rischio idraulico alto per il 7,6% della superficie. Ma questa corrisponde al 4,6% degli edifici e al 2,9% dei beni culturali. Lecco invece ha un rischio frane massimo per il 18,5% del territorio, ma in questo territorio ci vive lo 0,2% della popolazione ed è presente lo 0,1% delle imprese. I dati li trovate qui e anche le spiegazioni relative al tipo di rischio.  Diamo una percentuale parziale, il 7,9 del territorio nazionale è come se fosse in bilico, a rischio frana. Progetto IFFI (Inventario dei Fenomeni Franosi in Italia) e la piattaforma Idrogeo realizzato dall’Istituto superiore per la protezione e la ricerca ambientale (Ispra)  e dalle Regioni e Province Autonome a maggio hanno fornito nuovi dati per misurare li rischio idrogeologico. I dati dell’inventario sono relativi a 620.783 fenomeni franosi che interessano un’area di circa 23.700 km quadrati e sono aggiornati tra il 2014 e il 2019. Come Infodata ci siamo occupati di frane e dissesto idrogeologico da un paio di anni mappando grazie ai dati Ispra i rapporti e aggiornando ove possibili le mappe e i dati. Qui alcune analisi ad hoc.  Mentre se cliccate qui avete un quadro più completo su alcuni dei problemi del territorio italiano. In Italia, oltre 6 milioni di abitanti risiedono in aree ad elevato e medio rischio di alluvioni mentre la popolazione a rischio frane, se si considerano le due classi a maggiore pericolosità (elevata e molto elevata), è pari a oltre 1,2 milioni di abitanti. (Istituto superiore per la protezione e la ricerca ambientale). Dalla banca dati relativa al dissesto idrogeologico si vede come nel 2017 ci sono state 172 frane importanti che hanno causato in totale 5 vittime, 31 feriti e danni prevalentemente alla rete stradale, eventi distribuiti in particolare nelle regioni Abruzzo, Campania, Sicilia, Trentino-Alto Adige, Lombardia e Marche. Nella storia delle alluvioni in Italia ci sono eventi che più di altri sono rimasti nella memoria comune, per aspetti diversi: l’alluvione del 1951 nel Polesine con le sue immagini di una terra che diventa un’immensa distesa d’acqua e le sue pesanti ripercussioni sociali ed economiche di lungo periodo; l’alluvione che colpì Firenze nel 1966 il cui impatto emotivo, suscitato dai danni provocati dall’alluvione al patrimonio artistico e culturale, fece scattare una mobilitazione generale; l’evento di Soverato del 2000, quando a seguito di un evento meteorico particolarmente intenso e alla rapidissima concentrazione dei deflussi, il torrente Beltrame, una fiumara che si origina dall’Aspromonte, si abbatté con la sua massa d’acqua e detriti su un campeggio, ubicato nell’area golenale del torrente, che ospitava persone quasi tutte disabili e relativi accompagnatori; le alluvioni del Tanaro nel 1994 e del Po nel 2000 con le migliaia di sfollati e le immagini di strade interrotte, ponti crollati, abitazioni e aziende sommerse. Nella memoria più recente si addensano altri eventi su aree i cui nomi si ripetono più spesso di altri, Capoterra, Messina, Genova, Le Cinque Terre, la Lunigiana, la Val di Vara, Massa Carrara. Infine si ricorda l’evento del 18-19 novembre 2013 che ha interessato Olbia, il territorio nord orientale e sud occidentale della Sardegna. L’articolo Maltempo ancora allerta gialla in sei regioni. La mappa dell’Italia delle alluvioni e delle frane sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Il Covid-19 e la seconda ondata (dell’infodemia): diffidate di chi usa i numeri assoluti,"«C’è stato un risveglio. Lo hai percepito?». Il lettore ci consenta di citare il leader supremo Snoke (molto probabilmente uno dei personaggi meno riusciti dell’universo di Star Wars, quasi certamente uno dei meno approfonditi, ndr) per tornare a parlare di come vengono diffusi i dati relativi alla pandemia da nuovo coronavirus. Il risveglio non riguarda tanto l’aumento in numeri assoluti dei contagi registrati nel nostro Paese. Quanto il fatto che sta arrivando la seconda ondata dell’infodemia. E se è sano che ci sia dibattito tra gli scienziati rispetto a un virus del quale ancora resta molto da scoprire, lo è un po’ meno che questo dibattito avvenga in prima serata in Tv. Ed è del tutto controproducente quando finisce in risse, fortunatamente solo verbali, a mezzo social. I superdiffusori dell’infodemia, però, restano i giornalisti (chi scrive non è esente, ndr). E sui giornali, sineddoche entro la quale ci sia permesso di ricomprendere ogni mezzo di informazione, la seconda ondata è ben presente. Certo, il fatto che il presidente americano Donald Trump sia risultato positivo, con le conseguenze che questo può avere in termini geopolitici, non aiuta. Nel senso che contribuisce ad aumentare l’attenzione mediatica sulla pandemia. Fortunatamente, la scienza ha elaborato un tampone che permette di riconoscere la positività a questa patologia. Un tampone del tutto gratuito e che è a disposizione di tutti: basta riconoscere il giornalista che utilizza numeri assoluti per raccontare il contagio. E diffidarne. Vale, ovviamente, anche per la redazione di Infodata. Il problema, per mantenere la metafora in una galassia lontana lontana, è che solo un Sith vive di assoluti. Dove i Sith sono i ‘cattivoni’ della saga ideata da George Lucas. E appunto titolare che sabato 3 ottobre si sono registrati 2.844 positivi, oltretutto aggiungendo che non se ne vedevano così tanti da aprile, rappresenta la via per il lato oscuro dell’informazione. E non soltanto perché, prima relativizzazione possibile, significa che si è positivizzato un italiano ogni 21.183. Che, per inciso, significa che è risultato positivo al test un abitante di Sondrio, non ce ne vogliano i valtellinesi. Ma anche perché il numero di persone positive al Sars-CoV-2 dipende dal numero di quelle che vengono sottoposte ad esame diagnostico. Via, ad un tampone. Nello specifico, il 3 ottobre si è registrato un tampone positivo ogni 41,8 dei 118mila test effettuati. Il 21 aprile i positivi furono 2.729, grosso modo quelli di sabato scorso, mentre i tamponi effettuati poco più di 52mila. Il che porta le persone infette scoperte a una ogni 19 esami. Circostanza che conferma una volta di più quanto siano cambiate le cose in questi mesi: sia in termini di quantità di test che di tipologia delle persone che a questi ultimi vengono sottoposte. Che, più in generale, di andamento della pandemia. Tutti elementi che il numero assoluto dei nuovi positivi non permette di valutare. Così come ha poco senso, al netto del cattivo gusto, pubblicare la classifica dei Paesi con più decessi espressi in numeri assoluti. Specie se si afferma che al terzo posto c’è l’India con 94.503 morti e al sesto l’Italia con 35.835. Peccato che, al 2018, i cittadini indiani fossero 1,353 miliardi, contro i 60,2 milioni di italiani al 1 gennaio di quest’anno. Il che significa che Nuova Delhi ha registrato 1 morto per Covid-19 ogni 14.603 abitanti, mentre Roma uno ogni 1.681. E poi c’è il fattore tempo. Nel senso che quando si cerca di andare oltre il numero assoluto, spesso si tende a commettere l’errore di confrontare la situazione con quella del giorno precedente. E parlare quindi, a seconda dei casi, di tendenza in aumento o in diminuzione. Posto che le tendenze si valutano su periodi più lunghi, i confronti tra giorni successivi rischiano di risentire di diversi fattori di disturbo. Come il fatto che nel fine settimana si facciano meno tamponi, e quindi si trovino tendenzialmente meno casi. O che possano esserci ritardi nella comunicazione dei dati alla Protezione civile, come purtroppo è accaduto in più di un’occasione in questi mesi. Per ovviare a questi problemi, è utile ricorrere alla media mobile, ovvero una media calcolata a partire dal dato giornaliero e da quelli di un eguale numero di giorni precedenti e successivi. Il che è esattamente quello che Infodata ha fatto per realizzare questa infografica. Nella parte alta del grafico (che si aggiorna in automatico quotidianamente, ndr), la linea rossa della media mobile normalizza l’andamento dei contagi, annullando l’effetto delle oscillazioni quotidiane dovute alle ragioni di cui sopra. In quella bassa, invece, il confronto è tra la media mobile dei contagi, sempre rappresentata dalla linea rossa, e il numero assoluto delle persone ricoverate in terapia intensiva. Elemento, quest’ultimo, da tenere particolarmente sotto controllo per capire la gravità della situazione. Non solo perché il numero dei ricoveri è certo, non dipende cioè da quello dei tamponi effettuati, ma anche perché all’aumento dei casi gravi rischia di seguire un incremento dei decessi. Senza contare che le misure di lockdown nascono per evitare che il contagio cresca finendo per saturare i reparti di terapia intensiva. Ora, tornando alla questione di partenza, il problema di comunicare il numero assoluto dei contagi non pone esclusivamente un problema di cattiva informazione. Una delle conseguenze è che si rischia di insinuare nei lettori un sentimento di paura. E, questa volta tocca citare il maestro Yoda, «la paura è la via per il lato oscuro». La conseguenza più grave, però, è che trasforma la discussione sul Sars-CoV-2 in un dibattito politico. Per cui chi sostiene il governo ingigantisce l’andamento i casi, chi si oppone minimizza. Quando il dibattito dovrebbe essere non sulla diffusione del virus, ma sulle misure che il governo adotta per contenerla e di come gestisce il Paese nel frattempo. Prima di concludere, preveniamo un’obiezione. Relativizzare i numeri del contagio non rappresenta in alcun modo un tentativo di minimizzare i rischi. Se con il filtro posto al centro dell’infografica si selezionano la Sardegna, la Campania e il Lazio, si vede bene come l’andamento dei casi abbia superato quello della scorsa primavera. Fortunatamente, non è così per i ricoveri in terapia intensiva. Ma proprio per evitare che salgano questi ultimi resta fondamentale continuare a seguire le norme igieniche, osservare il distanziamento sociale e indossare la mascherina, anche all’aperto in quelle regioni che lo hanno previsto. Il senso di questo pezzo, per quel che può valere, è un invito a essere razionali. E non soltanto quando si tratta di numeri relativi ai contagi. Non bisogna dimenticare che il rischio esiste, non è possibile annullarlo ma lo si può ridurre. Più corteccia prefrontale, insomma, e meno amigdala. Ancora una volta, «la paura è la via per il lato oscuro». Qui gli episodi della “prima stagione” della cronaca critica della diffusione dei dati:
S01E01
So1Eo2
S01E03
S01E04
S01E05 L’articolo Il Covid-19 e la seconda ondata (dell’infodemia): diffidate di chi usa i numeri assoluti sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Elezioni Usa, gli effetti della sorpresa di ottobre","Il fatto che un evento sia statisticamente improbabile non lo rende impossibile. Diversamente, nessuno vincerebbe mai alla lotteria. Tocca ribadirlo prima di aggiornare i numeri delle previsioni sull’esito delle presidenziali americane, sempre più favorevoli a Joe Biden. Nel senso che anche i modelli più cauti lo accreditano di un 80% di possibilità di vittoria. Di sicuro si sa che ha un vantaggio consistente nel voto popolare, ma per come è organizzato il sistema elettorale americano questa non è una garanzia di vittoria. Citofonare Hillary Clinton per avere una conferma. Se la scorsa settimana si apriva con le rivelazioni del New York Times sui versamenti fiscali di Donald Trump e viveva dell’attesa per il primo dibattito tra i due candidati, finito in una sorta di rissa verbale, la notizia della positività al Sars-CoV-2 del presidente ha cambiato tutto. Gli analisti la chiamano sorpresa d’ottobre, per definire quell’evento che si verifica nel mese antecedente le elezioni e che rischia di modificarne l’esito. La realtà è che la malattia di Trump precipita tutto nell’incertezza e non solo per le sue condizioni di salute. Biden, ad esempio, ha ritirato gli spot elettorali che contengono attacchi diretti alla figura del presidente. Eppure la gestione della pandemia da parte della Casa Bianca era stato uno degli argomenti utilizzati dai democratici negli ultimi mesi. La situazione è ben sintetizzata da una vignetta utilizzata da FiveThirtyEight.com per accompagnare un articolo sui possibili effetti della malattia di Trump sulle elezioni. Una vignetta in cui un uomo afferma «I don’t know». Appunto, «non lo so». Intanto però il modello ideato da Nate Silver per la prima volta vede le chance di vittoria di Biden superare l’80%. Nel giro di un mese Trump ha visto ridursi di un terzo le possibilità di ottenere un secondo mandato. Probabilità che, lo ricordiamo ancora, per quanto basse rispetto a quelle di Biden sono comunque molto, molto più alte di quelle di vincere alla lotteria. Il modello previsionale elaborato dall’Economist è invece quello più sbilanciato in favore di Biden, accreditato di un 89,5% di probabilità di vittoria finale. Anche JHK Forecast, modello elaborato da un giovane studente dell’università dell’Alabama, accredita il candidato democratico di una possibilità di vittoria che supera l’80%. In questo grafico, bene ricordarlo, c’è un filtro che consente di visualizzare la situazione nei singoli Stati. E sempre per valutare l’andamento a livello di singoli Stati, ecco una mappa costruita a partire dalle previsioni di FiveThirtyEight.com. Interessante notare come, secondo il modello, Biden potrebbe perdere in Florida, in Ohio, in Arizona e in North Carolina, ovvero negli Stati più in bilico, e comunque raggiungere i 270 grandi elettori necessari per diventare presidente. Certo, vincere gli swing states darebbe ai democratici maggiori certezze. Proprio quelle che la diagnosi di positività al nuovo coronavirus del presidente ha contribuito a demolire. Metodologia
FiveThirtyEight utilizza i dati di sondaggi nazionali e locali, unendoli ad alcuni indicatori di natura economica, ed effettua 40mila simulazioni del risultato elettorale.
L’Economist affianca ai sondaggi quelli che le scienze politiche definiscono fattori strutturali, come ad esempio il maggior interesse verso le elezioni a mano a mano che ci si avvicina al voto.
Il JHK Forecast ai sondaggi e agli indicatori economici unisce la tendenza storica di un singolo Stato a votare democratico o repubblicano. I risultati sono simulati 20mila volte. L’articolo Elezioni Usa, gli effetti della sorpresa di ottobre sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Acqua alta a Venezia, tutti gli eventi eccezionali dal 1875. Il Mose funziona","  Il Mose funziona. L’opera realizzata per difendere Venezia dall’acqua alta è entrato in azione sabato 3 ottobre, sollevando le 58 paratoie mobili installate per intercettare e arrestare l’alta marea che si riverserebbe sulla città. Piazza San Marco è sino ad ora all’asciutto: l’entrata in funzione del Mose ha permesso per ora al ‘salotto buono’ della città di evitare il fenomeno dell’acqua alta. Qui Jacopo Giliberto vi spiega come funziona il Mose.  Come Info Data abbiamo interrogato i dati del Centro previsioni e segnalazioni maree del Comune di Venezia, raccolti dal 1875, che rappresentano i picchi di acqua alta registrati nella città lagunare. Secondo quanto ci risulta l’evento del 12 novembre 2019 resta tra i maggiori mai registrati dall’unità d’Italia ad oggi, secondo soltanto al fenomeno del 4 novembre 1966, giorno in cui il livello delle acque si alzò di quasi due metri. Il grafico mostra chiaramente come i picchi di acqua alta (in cui il livello del mare si è alzato di almeno 110 cm) si siano intensificati in questi ultimi anni, arrivando ad un massimo di 14 giornate con almeno una registrazione sia nel 2009 che nel 2010. L’articolo Acqua alta a Venezia, tutti gli eventi eccezionali dal 1875. Il Mose funziona sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Come si misura la sostenibilità di un investimento green e digitale?,"   Vale per un fondo, così come per qualsiasi investimento pubblico o privato nel digitale.
Definire come misuriamo la reale sostenibilità di un investimento, quali indicatori utilizziamo, significa stabilire le priorità dell’economia che alimentiamo. Il 15 aprile scorso per esempio, il Parlamento Europeo ha pubblicato un Regolamento per permettere di stabilire con più precisione quando attribuire l’etichetta di sostenibilità a un investimento. Si tratta del primo sistema di classificazione comune a livello europeo. L’obiettivo – si legge nel sito web del Consiglio Europeo – è quello di consentire all’Ue di diventare climaticamente neutra entro il 2050 raggiungendo così gli obiettivi fissati per il 2030 dall’accordo di Parigi. Per ridurre del 40% le emissioni di gas a effetto serra si stima che saranno necessari investimenti nell’ordine dei 180 miliardi di euro l’anno. Chiaramente, i contorni dello scenario di riferimento nella redazione del Regolamento erano quelli pre-COVID. L’articolo integrale su 24+ edizione premium del Sole 24 Ore. L’articolo Come si misura la sostenibilità di un investimento green e digitale? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Il reddito di base universale dal 1960 a oggi in una infografica,"ll reddito di base incondizionato o reddito di cittadinanza o reddito di sussistenza o reddito minimo universale è uno “stipendio” in denaro erogato, a intervallo di tempo regolare,  a tutte le persone dotate di cittadinanza e di residenza, cumulabile con altri redditi. Nasce come uno strumento  per sconfiggere la povertà e garantire una nuova forma di libertà dalla necessità di avere un lavoro e per vivere. Come misura politica è stata fortemente dibattuta, è una idea divisiva del modo di intendere la società, il ruolo dello Stato e i rapporti di forza tra le classi sociali. Nel corso del tempo ha assunto forme diverse anche a secondo del Paese. In questa infografica di Visual Capitalist vengono riassunte le espressioni di reddito di cittadinanza dagli anni Sessanta a oggi  Il premier Conte (si legga l’articolo sul Sole 24 Ore)  per la prima volta, ha aperto alla possibilità di modificare il reddito di cittadinanza Come funziona in Italia. Come sappiamo è stato introdotto anche in Italia quest’anno, peraltro tra mille polemiche. Domani 30 settembre si chiude la prima fase, cioè finiscono i primi 18 mesi di applicazione della misura anti-povertà introdotta dal primo Governo Conte. Come si legge su 24+ da aprile 2019 ad agosto 2020 il reddito di cittadinanza ha raggiunto 1.168.364 famiglie, in pratica quasi tre milioni di persone. Sono quasi 136mila, invece, i nuclei beneficiari della pensione di cittadinanza (Pdc), che può essere richiesta sopra i 67 anni di età, se la famiglia ha un Isee sotto 9.360 euro e un reddito annuo entro 7.560 euro.  Da gennaio 2020 ad oggi il numero dei richiedenti è cresciuto del 25,8 per cento. Nel solo mese di agosto si sono aggiunti 37mila nuovi nuclei beneficiari. La particolarità del reddito di cittadinanza italiano è che chi riceve il beneficio deve dare l’adesione a un percorso personalizzato di accompagnamento all’inserimento lavorativo, che può prevedere anche attività di servizio alla comunità; in alternativa deve essere disponibile per la riqualificazione professionale o il completamento degli studi.   In Europa come è la situazione.  dal 1992, l’Unione Europea raccomanda agli Stati membri d’intervenire per combattere l’emarginazione sociale. Al momento solo Grecia e Ungheria non hanno misure di sostegno al reddito per contrastare una povertà dilagante. In Finlandia, invece, la misura, in fase di prova, si è conclusa a fine 2018, mentre la Scozia dovrebbe introdurla a breve. Discorso diverso per quanto riguarda gli altri paesi europei, che prevedono diverse forme di aiuto. In Lussemburgo il reddito per l’inclusione sociale (Revenu d’inclusion sociale – REVIS) prende il posto del precedente reddito minimo garantito (Revenu minimum garanti – RMG) ed è progettato per aiutare le famiglie delle fasce di reddito più basse. In Francia il reddito di cittadinanza è conosciuto come Revenu de Solidarité Active (RSA) e ha l’obiettivo di sostenere economicamente chi non ha un reddito o vive al di sotto della soglia di povertà. In Germania è stato annunciato uno studio triennale sul reddito di base universale sotto la direzione dell”Istituto Tedesco per la Ricerca Economica” e della start-up Mein Grundeinkommen. Il Progetto pilota prevede di trasferire mensilmente sui conti correnti di 120 persone circa 1.200 € per tre anni. Al di fuori dei confini europei, l’unico paese al mondo che ha istituito il reddito di cittadinanza puro è l’Alaska, che lo eroga nella misura media annua minima di 900 dollari fino a quella massima di 2000. In Kenya la misura è in fase di prova, mentre il Canada lo ha cancellato. Cosa è il Tbi. In estate le Nazioni Unite hanno chiesto che uno stipendio temporaneo venisse garantito a 2,7 miliardi di indigenti perché possano rimanere a casa e salvarsi dalla pandemia anziché dover lavorare. Uno studio dell‘Undp che trovate qui  ha calcolato quanto sarebbe alto il costo di un reddito di base di emergenza (Temporary Basic Income) per tutte le persone sotto la soglia della povertà. La stima è di quasi tre miliardi di persone. Secondo i vari tipi di Temporary basic income  il costo totale oscillerebbe dal 0,27% al 0,53% del Pil mensile complessivo dei Paesi in via di sviluppo. Per  un approdondimento sul reddito di base universale consigliamo la lettura di questo non breve articolo su Valigia Blu.  Di reddito di cittadinanza su 24+ edizione premium del Sole 24 Ore ci siamo occupati anche… Referendum, il segreto del successo del «Sì»? Il reddito di cittadinanza Chi prende il reddito di cittadinanza? Poche persone e soprattutto al Sud. La mappa provinciale   L’articolo Il reddito di base universale dal 1960 a oggi in una infografica sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Finals Nba: Lakers conducono 2-0, Miami ancora ko","  Si mettono male le cose per i Miami Heat che nella notte italiana del 3 ottobre hanno dovuto incassare il secondo ko nella serie di finale in Nba, contro i Los Angeles Lakers al massimo della condizione. Il punteggio finale di 124-114 per i californiani non la dice tutta su quanto si è visto in campo, dove Lebron James ha dominato in lungo e in largo, sfiorando la tripla doppia (33 punti, 9 rimbalzi e 9 assist) insieme con Anthony Davis (32 punti e 14 rimbalzi).
Miami si è difesa come ha potuto, ha costretto moltissime volte al fallo gli avversari e guadagnato tanti tiri liberi utili a smorzare la corsa dei Lakers. Ma soprattutto Miami ha dovuto fronteggiare lo squadrone gialloviola senza le sue due stelle, Bam Adebayo e Goran Dragic che si sono infortunati nel corso della prima partita e la cui assenza è stata pesantissima. Il contrattacco degli Heat è caduto dunque sulle spalle di Jimmy Butler, autore di una grande partita, cavaliere solitario per una impresa impossibile, che ha messo il suo sigillo su ben 25 punti, 8 rimbalzi e 13 assist. Il tecnico Erik Spoelstra ha provato anche la carta della sorpresa, con il panchinaro Kelly Olynyk (24 punti e 9 rimbalzi) ma non è bastato. Troppo forti i Lakers sotto canestro e in tutte le zone del campo; la formazione di Lebron James si è portata in vantaggio subito nel primo quarto di tempo e si è fatta inseguire per tutta la gara.
Alla fine ha portato a casa il meritato successo. A Miami servirà un miracolo domenica notte per riaprire le Finals e continuare a sperare.   Scommesse e previsioni. Secondo i bookmaker, prima dell’inizio dei playoff i Lakers erano considerati i favoriti per la vittoria finale condividendo quasi a pari merito la quota più bassa con i Milwaukee Bucks (3,4 volte la somma giocata, contro i 3,5 della squadra del Greek Freak Antetokounmpo), mentre gli Heat venivano dati come potenziali noni in fatto di probabilità di vittoria finale, a fronte di un incasso pari a 31 volte la posta scommessa. Se l’avanzata dei Lakers verso le Finals era tutto sommato pronosticabile, pur senza considerare il clamoroso stop dei cugini Clippers fermatisi alle semifinali di conference con i Denver Nuggets, il percorso degli Heat è stato un susseguirsi di conferme cominciato al primo turno con gli Indiana Pacers (4-0), conclamato con l’eliminazione dei Bucks nel secondo round (4-1) e consolidato con la vittoria della finale di conference alle spese dei Boston Celtics, sancendo quindi la fine del campionato per le due squadre maggiormente quotate sulla costa atlantica. Si arriva quindi alla fase finale di questa stagione con una grande favorita sin dall’inizio (i Lakers) e con una piacevole scoperta (gli Heat) che puzza molto di “io lo sapevo” anche se, col senno di poi, analizzandone gli elementi presenti nel roster, stupisce fino ad un certo punto. Le quote alla vigilia rispecchiano quindi la sensazione diffusa che sia più una questione di quante gare serviranno a Los Angeles per battere Miami, rispetto ad una serie veramente combattuta.
Scommettere sui Lakers come prossimi campioni NBA paga infatti solamente 1,22 l’importo giocato, mentre l’eventuale vittoria degli Heat restituirebbe 4,75 volte la quota scommessa. Restando in tema di azzardo, anche sulla vittoria dell’MVP delle Finals i bookmaker sono piuttosto convinti che l’esito volgerà in favore dei californiani come dimostrano i numeri assegnati a LeBron James (1,91) ed Anthony Davis (3), decisamente meno redditizi rispetto agli altri quattro nomi con quote tutto sommato contenute, prima tra tutte quella di Jimmy Butler fissata a nove volte l’importo.   Chi è sceso in campo? Le puntate precedenti Volendo ripercorrere la strada che ha condotto fino a qua i Los Angeles Lakers ed i Miami Heat, bisogna fare un salto alla scorsa estate in cui di fatto sono state poste (o rinforzate) le basi per la solidità dei due roster che, in un certo senso, avevano già una loro identità, anche se per motivi opposti. I Lakers chiudevano la loro prima stagione dell’epoca LeBron mancando l’accesso ai playoff (anche a causa di vari infortuni qua e là) e con una serie di rumor più o meno già anticipati che coinvolgevano l’arrivo estivo della superstar Anthony Davis, a condizione che i gialloviola fossero disposti a sacrificare quasi tutti i loro giovani dal futuro promettente. Analogamente, anche a Miami il campionato si era concluso senza centrare l’obiettivo playoff e, sebbene l’impronta della dirigenza e dell’allenatore Spoelstra fossero sempre ben visibili, era chiaro che mancava qualcosa per fare un, se non “il”, salto di qualità. Approfittando dell’eliminazione dalla post season subita dai Philadelphia 76ers, avvenuta per mano dei futuri campioni NBA di Toronto, e facendo leva sulla loro impossibilità di rifirmare due dei free agent che sarebbero andati in scadenza di contratto, gli Heat hanno fatto il loro All-in per convincere Jimmy Butler ad accasarsi in Florida, centrando l’obiettivo. Cosi facendo, in un certo senso, entrambe le franchigie hanno aggiunto il pezzo mancante del puzzle per completare l’identità a cui poco prima si accennava: LeBron avrebbe avuto finalmente una seconda superstar con cui dividere il peso della tradizione gialloviola e gli Heat avrebbero consegnato le chiavi del loro futuro a Butler che, anche durante la stagione scorsa, aveva manifestato senza mezze misure la voglia di sentirsi considerato come un giocatore franchigia. Sul finire dell’estate e nel corso della stagione 2019/20, le due finaliste hanno avuto evoluzioni diametralmente opposte: i Lakers, forti del duo di punta, sono riusciti a firmare un gruppo di veterani pronto uso, tra cui Dwight Howard e Danny Green, da buttare subito nella mischia, contribuendo al raggiungimento del primo posto ad Ovest; gli Heat invece, oltre al neo arrivato Butler, hanno fatto leva su due rookie (Herro e Nunn) e su un giocatore al secondo anno nella lega (Robinson) per cementare le basi poste nella passata stagione (Bam Adebayo su tutti), centrando il quinto piazzamento nella Eastern conference. L’articolo Finals Nba: Lakers conducono 2-0, Miami ancora ko sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre quindicenni su quattro dichiarano di essere tutto sommato soddisfatti della propria vita,"     Unicef ha provato a misurare il benessere percepito dagli adolescenti di 41 paesi del mondo e se ne evince che tre ragazzi quindicenni su quattro dichiarano di essere tutto sommato soddisfatti della propria vita. L’Italia si trova a metà classifica, collocandosi al 19mo posto. Rispetto alla media dell’area Ocse presentiamo tassi molto bassi di suicidio fra gli adolescenti fra i 15 e i 19 anni: 2,5 ogni 100 mila ragazzi. In Nuova Zelanda, per fare un paragone, siamo sui 14 suicidi per 100 mila ragazzi. Su questo mostriamo tassi simili a Francia e Spagna, mentre fra i ragazzini tedeschi i suicidi sono 4,4 su 100 mila adolescenti. I nostri giovani stanno bene dal punto di vista psicologico rispetto al resto dei paesi esaminati (siamo al nono posto come salute mentale), mentre dal punto di vista fisico c’è da lavorare: ci collochiamo al 31mo posto su 38.   Nel complesso quello che emerge da questa ricerca – che si basa per lo più sui dati della grande raccolta periodica di dati sulla salute degli adolescenti che va sotto il nome di Health Behaviour in School-aged Children (HBSC) – è che vivere in una nazione ricca non è garanzia di maggior felicità.  Tendenzialmente i bambini nei paesi nordici hanno generalmente i tassi di benessere più alti, anche se fra i paesi con le percentuali più alte di giovani soddisfatti troviamo paesi come il Messico e la Romania. Nella maggior parte dei paesi dalle economie complessivamente “avanzate” più di due ragazzini su cinque non sono contenti del proprio fisico, o perché si vedono troppo grassi o perché troppo magri. In Italia il 27% degli adolescenti di 11, 13 e 15 anni si vede in sovrappeso o obeso, e il 13% si percepisce come troppo magro. Portogallo, Spagna, Belgio, Svizzera, Austria e Germania hanno percentuali complessive di insoddisfazione ben superiori del 45% medio.  Le ragazze, in particolare, sono inclini a pensare di essere in sovrappeso anche quando non lo sono. Molti ragazzini soffrono di stress, ansia e depressione, sono in ritardo rispetto ai loro coetanei a scuola.   I bambini che riportano una bassa soddisfazione della vita avevano una probabilità otto volte maggiore di segnalare conflitti familiari, una probabilità cinque volte maggiore dei ragazzini più soddisfatti di essere vittime di bullismo e più del doppio di probabilità di non voler continuare la scuola. Quasi un quarto dei bambini che non si dicono soddisfatti ha affermato di non sentirsi al sicuro a casa propria.   Questo genere di ricerche sono importanti perché ci danno il polso della situazione complessiva, ma dobbiamo sempre partire dal presupposto – come lettori e come analisti – che nessun paese ricco è completamente bene-stante (sì, il trattino non è un refuso). Anche all’interno di un’economia classificata statisticamente come “avvantaggiata” ci sono segmenti di popolazione più o meno ampi che non lo sono affatto. Un documento dell’OCSE pubblicato a fine 2018 dal titolo “Poor Children in rich countries” fa il punto della situazione. Anche nei paesi ricchi sta aumentando la povertà infantile: in circa due terzi dei paesi analizzati, almeno alcune categorie di famiglie a basso reddito sono diventate più povere a seguito della crisi economica del 2008. L’Italia fa parte delle economie avanzate con la maggiore quota di bambini poveri. Circa il 18% dei minori vive in famiglie un reddito equivalente al netto delle imposte e dei trasferimenti inferiore al 50% del reddito mediano nazionale annuo. Un modo per misurare la povertà educativa e la salute è per esempio considerare  i gradienti socioeconomici, come il reddito familiare, il livello di educazione dei genitori, le infrastrutture presenti fra centri urbani e periferie (scuole, mezzi pubblici, attività ricreative). Indicatori che dovrebbero comparire come variabile differenziata in ogni statistica che viene pubblicata sull’argomento.   A fine 2019  Save The Children pubblicava la nuova edizione dell’Atlante dell’infanzia a rischio. Un bambino romano su quattro, 88.900 ragazzi, vive in aree di origine abusiva. Quartieri come Scampia, Piscignola, Miano,Mercato, Pendino, San Giovanni a Teduccio, Ponticelli, San Pietro a Patierno, presentano un indicatore di vulnerabilità sociale e materiale da 111 a 121, contro quartieri intorno a 90. Si chiamano periferie ‘demix’ le aree urbane dove mancano una o più variabili fondamentali per considerare l’area “funzionale” in termini di servizi urbani: attività culturali, sociali, sportive, infrastrutturali e di riqualificazione urbana. In altre parole: quartieri dormitorio.
Grazie alla mappa dettagliata delle aree occupate da edilizia popolare a Roma elaborata dall’OsservatorioCasaRoma, Save the Children è riuscito a ricostruire parzialmente la panoramica del fenomeno: a Roma la quota di minori è più alta fuori dal raccordo e sarebbero almeno 15.800 i bambini con meno di 14 anni che vivrebbero in affitto nei quartieri a forte concentrazione popolare.   Sempre nel 2019  il MiBACT ha pubblicato https://www.infodata.ilsole24ore.com/2019/07/01/quanto-poco-funzionali-periferie-italiane/  l’Atlante delle Periferie Funzionali, con dati aggiornati alla fine del 2016, che ha esaminato nove città metropolitane (esclusa Roma) – Bari, Bologna, Firenze, Genova, Milano, Napoli, Reggio Calabria, Torino, e Venezia – sezione per sezione, comparto per comparto, per capire come si articola questa rarefazione dell’effetto città. Nel complesso per tutte le città si osserva un gradiente impietoso, sia che si parli di cultura, che di servizi per il tempo libero, che di progetti di riqualificazione urbana. Anche nell’operosa Milano, 4 bambini su 10 (un totale di ben 68 mila) vivono in aree che non attraggono flussi pendolari, mentre a Roma a vivere in questo modo sono 7 ragazzi su 10 con meno di 14 anni.     L’articolo Tre quindicenni su quattro dichiarano di essere tutto sommato soddisfatti della propria vita sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri sul fenomeno dei monopattini elettrici,"Soluzione al problema del traffico congestionato per i sostenitori, fonte di pericolo e causa di incidenti per i detrattori. Per la redazione di Infodata, invece, quello dei monopattini elettrici è un tema che merita di essere approfondito con 3 numeri. Numeri raccolti dall’istituto tedesco di ricerche di mercato GfK. Eccoli: È la percentuale di crescita delle vendite registrate nel corso dei primi sette mesi nel comparto E-Mobility. Un comparto rappresentato quasi totalmente dai monopattini elettrici, il cui valore pesa per oltre il 90% sull’intero mercato della mobilità elettrica alternativa. Da questa valutazione, bene precisarlo, sono escluse le biciclette a pedalata assistita. Sono le unità vendute tra gennaio e luglio di quest’anno, con un picco nell’ultimo mese della finestra presa in considerazione. Un aumento delle compravendite sulle quali ha certamente influito anche il bonus mobilità 2020, introdotto dal governo a partire dallo scorso 4 maggio, che si applica anche sui veicoli per la mobilità personale a propulsione prevalentemente elettrica. È il prezzo medio di vendita, espresso in euro, dei dispositivi per la mobilità elettrica. Nei primi sette mesi dello scorso anno il costo medio era pari a 193 euro. Si tratta di una crescita del 65%.     L’articolo Tre numeri sul fenomeno dei monopattini elettrici sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Biodiversità, mancati tutti gli obiettivi. ll Living Planet Index spiegato bene","Prendiamo per buone le parole pronunciate ieri 30 settembre da  António Guterres segretario generale dell’Onu summit sulla biodiversità: «L’umanità ha fatto guerra alla natura. Dobbiamo ricostruire la nostra relazione con lei». Detto altrimenti finora abbiamo mancato  tutti gli obiettivi sulla biodiversità.  Dei 20 target decisi nel 2010 ad Aichi nel Giappone per il 2020 solo sei sono stati parzialmente conseguiti, dalla proporzione di aree protette alla conoscenza della biodiversità. E su 60 criteri di successo solo sette sono stati centrati. Ci sono stati progressi in 38 criteri, mentre 13 non hanno registrato avanzamenti, e in due casi non ci sono sufficienti informazioni disponibili. Quindi male. I numeri sono anche peggiori.  Il mondo ha perso più di due terzi della sua popolazione di animali selvatici in meno di 50 anni, principalmente a causa dell’attività umana. Secondo il Living Planet Index tra il 1970 e il 2016 il 68% di questa fauna è scomparso. Pubblicato ogni due anni dal Wwf  il Living Planet Index è un indice che tiene traccia di quasi 21.000 popolazioni di mammiferi, uccelli, pesci, rettili e anfibi in tutto il mondo.  Come funziona l’indice. Si tratta di un superindice compilato in collaborazione con la Zoological Society of Londonche che intende calcolare la variazione percentuale media delle dimensioni della popolazione. La percentuale non rappresenta il numero di singoli animali bensì la variazione media delle dimensioni della popolazione animale. Come si vede nell’immagine l’indice globale del pianeta vivente del 2020 mostra un calo medio del 68% nelle popolazioni di specie di vertebrati monitorate tra il 1970 e il 2016. I dati vengono raccolti da quasi 4.000 fonti, utilizzando tecnologie sempre più sofisticate come i dispositivi audio per monitorare i suoni degli insetti; droni e tagging satellitare per monitorare le popolazioni in movimento; e persino la tecnologia blockchain per monitorare l’impatto della raccolta sulle popolazioni selvatiche.  Cosa dice il Living Planet Index?  La causa principale di questa estinzione (di massa) è la distruzione degli habitat naturali, soprattutto per l’agricoltura, tendenza che rischia di favorire nuove pandemie di tipo Covid-19.  Mettendo in contatto uomo e animali si agevola la trasmissione di virus da specie a specie. L’impatto peggiore, come si vede nell’infografica di Statista, è stato riscontrato nell’America Latina, dove la fauna selvatica è diminuita del 94% dal 1970 proprio per la conversione di praterie, savane, foreste e zone umide in suolo agricolo o per l’estensione delle aree urbane. Durante lo stesso periodo, le popolazioni di animali selvatici africani sono diminuite del 65% come conseguenza dei cambiamenti nell’uso della terra e del mare, nonché dell’eccessivo sfruttamento delle specie. Il calo è stato del 45% nella regione Asia-Pacifico, del 33% in Nord America e del 24% in Europa e Asia centrale. L’impatto dell’uomo avrebbe conseguenze non solo sulla terra ma anche su mari e fiumi. Le specie di acqua dolce sono diminuite dell’84% mentre il 75% degli stock ittici è sovrasfruttato negli oceani del pianeta. Uno stock ittico (o semplicemente stock) è una subpopolazione di una specie di organismo (pesce o invertebrato) soggetto a pesca commerciale. Vuole dire che stiamo pescando troppo pesce. E questo sta indebolendo l’ecosistema ittico. Infine, leggendo il rapporto del Wwf, scopriamo che tra le specie in via di estinzione troviamo il gorilla della pianura orientale della Repubblica democratica del Congo, che ha visto calare il suo Lpi dell’87% tra il 1994 e il 2015, lo storione cinese che, nel fiume Yangtze in Cina ha registrato una produttività calata del 97% tra il 1982 e il 2015, e il pappagallo cenerino del Ghana che tra il 1992 e il 2014 ha subito un calo di popolazione a causa del commercio di uccelli selvatici e del consumo di suolo del 99%.   Questa è la terza puntata dedicata alla biodiversità. Ecco le altre puntate. Gli indicatori per misurare l’allarme globale sulla biodiversità A rischio estinzione un milione di specie animali. Come scompare la biodiversità pixel dopo pixel   L’articolo Biodiversità, mancati tutti gli obiettivi. ll Living Planet Index spiegato bene sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Come stanno i quindicenni di oggi? Vivere in una nazione ricca non è garanzia di maggior felicità,"     Unicef ha provato a misurare il benessere percepito dagli adolescenti di 41 paesi del mondo e se ne evince che tre ragazzi quindicenni su quattro dichiarano di essere tutto sommato soddisfatti della propria vita. L’Italia si trova a metà classifica, collocandosi al 19mo posto. Rispetto alla media dell’area Ocse presentiamo tassi molto bassi di suicidio fra gli adolescenti fra i 15 e i 19 anni: 2,5 ogni 100 mila ragazzi. In Nuova Zelanda, per fare un paragone, siamo sui 14 suicidi per 100 mila ragazzi. Su questo mostriamo tassi simili a Francia e Spagna, mentre fra i ragazzini tedeschi i suicidi sono 4,4 su 100 mila adolescenti. I nostri giovani stanno bene dal punto di vista psicologico rispetto al resto dei paesi esaminati (siamo al nono posto come salute mentale), mentre dal punto di vista fisico c’è da lavorare: ci collochiamo al 31mo posto su 38.   Nel complesso quello che emerge da questa ricerca – che si basa per lo più sui dati della grande raccolta periodica di dati sulla salute degli adolescenti che va sotto il nome di Health Behaviour in School-aged Children (HBSC) – è che vivere in una nazione ricca non è garanzia di maggior felicità.  Tendenzialmente i bambini nei paesi nordici hanno generalmente i tassi di benessere più alti, anche se fra i paesi con le percentuali più alte di giovani soddisfatti troviamo paesi come il Messico e la Romania. Nella maggior parte dei paesi dalle economie complessivamente “avanzate” più di due ragazzini su cinque non sono contenti del proprio fisico, o perché si vedono troppo grassi o perché troppo magri. In Italia il 27% degli adolescenti di 11, 13 e 15 anni si vede in sovrappeso o obeso, e il 13% si percepisce come troppo magro. Portogallo, Spagna, Belgio, Svizzera, Austria e Germania hanno percentuali complessive di insoddisfazione ben superiori del 45% medio.  Le ragazze, in particolare, sono inclini a pensare di essere in sovrappeso anche quando non lo sono. Molti ragazzini soffrono di stress, ansia e depressione, sono in ritardo rispetto ai loro coetanei a scuola.   I bambini che riportano una bassa soddisfazione della vita avevano una probabilità otto volte maggiore di segnalare conflitti familiari, una probabilità cinque volte maggiore dei ragazzini più soddisfatti di essere vittime di bullismo e più del doppio di probabilità di non voler continuare la scuola. Quasi un quarto dei bambini che non si dicono soddisfatti ha affermato di non sentirsi al sicuro a casa propria.   Questo genere di ricerche sono importanti perché ci danno il polso della situazione complessiva, ma dobbiamo sempre partire dal presupposto – come lettori e come analisti – che nessun paese ricco è completamente bene-stante (sì, il trattino non è un refuso). Anche all’interno di un’economia classificata statisticamente come “avvantaggiata” ci sono segmenti di popolazione più o meno ampi che non lo sono affatto. Un documento dell’OCSE pubblicato a fine 2018 dal titolo “Poor Children in rich countries” fa il punto della situazione. Anche nei paesi ricchi sta aumentando la povertà infantile: in circa due terzi dei paesi analizzati, almeno alcune categorie di famiglie a basso reddito sono diventate più povere a seguito della crisi economica del 2008. L’Italia fa parte delle economie avanzate con la maggiore quota di bambini poveri. Circa il 18% dei minori vive in famiglie un reddito equivalente al netto delle imposte e dei trasferimenti inferiore al 50% del reddito mediano nazionale annuo. Un modo per misurare la povertà educativa e la salute è per esempio considerare  i gradienti socioeconomici, come il reddito familiare, il livello di educazione dei genitori, le infrastrutture presenti fra centri urbani e periferie (scuole, mezzi pubblici, attività ricreative). Indicatori che dovrebbero comparire come variabile differenziata in ogni statistica che viene pubblicata sull’argomento.   A fine 2019  Save The Children pubblicava la nuova edizione dell’Atlante dell’infanzia a rischio. Un bambino romano su quattro, 88.900 ragazzi, vive in aree di origine abusiva. Quartieri come Scampia, Piscignola, Miano,Mercato, Pendino, San Giovanni a Teduccio, Ponticelli, San Pietro a Patierno, presentano un indicatore di vulnerabilità sociale e materiale da 111 a 121, contro quartieri intorno a 90. Si chiamano periferie ‘demix’ le aree urbane dove mancano una o più variabili fondamentali per considerare l’area “funzionale” in termini di servizi urbani: attività culturali, sociali, sportive, infrastrutturali e di riqualificazione urbana. In altre parole: quartieri dormitorio.
Grazie alla mappa dettagliata delle aree occupate da edilizia popolare a Roma elaborata dall’OsservatorioCasaRoma, Save the Children è riuscito a ricostruire parzialmente la panoramica del fenomeno: a Roma la quota di minori è più alta fuori dal raccordo e sarebbero almeno 15.800 i bambini con meno di 14 anni che vivrebbero in affitto nei quartieri a forte concentrazione popolare.   Sempre nel 2019  il MiBACT ha pubblicato https://www.infodata.ilsole24ore.com/2019/07/01/quanto-poco-funzionali-periferie-italiane/  l’Atlante delle Periferie Funzionali, con dati aggiornati alla fine del 2016, che ha esaminato nove città metropolitane (esclusa Roma) – Bari, Bologna, Firenze, Genova, Milano, Napoli, Reggio Calabria, Torino, e Venezia – sezione per sezione, comparto per comparto, per capire come si articola questa rarefazione dell’effetto città. Nel complesso per tutte le città si osserva un gradiente impietoso, sia che si parli di cultura, che di servizi per il tempo libero, che di progetti di riqualificazione urbana. Anche nell’operosa Milano, 4 bambini su 10 (un totale di ben 68 mila) vivono in aree che non attraggono flussi pendolari, mentre a Roma a vivere in questo modo sono 7 ragazzi su 10 con meno di 14 anni.           L’articolo Come stanno i quindicenni di oggi? Vivere in una nazione ricca non è garanzia di maggior felicità sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Cosa accade in un minuto su internet. Un grande classico. Le novità del lockdown,"“Cosa accade in un minuto su internet” è un grande classico. Riassume ogni anno i numeri principali del web: richiama la forma dell’orologio e fornisce numeri assoluti della domanda di servizi e intrattenimento degli utenti. Dagli stream di Netflix ai post di Instagram. A realizzare questi quadranti sono società di business intelligence e data analytics, osservatori di cose tecnologiche o semplici appassionati di numeri. Ogni anno il paniere cambia, e ogni cambiamento indica che forse qualcosa sul web è cambiato.  In questo caso a raccogliere i numeri a livello globale è stata la società Domo che da otto anni pubblica il rapporto “Data never spleeps“. Ecco una selezione dei numeri più interessanti. La percentuale della popolazione mondiale ha ormai accesso a Internet. Ad aprile 2020, erano più di 4,5 miliardi, circa un 6% in più rispetto a gennaio 2019. I download si TikTok (sempre in un minuto). Fate due conti.   In un minuto quasi 1,4 milioni di persone effettuano videochiamate, su Zoom ci sono 208 mila partecipanti ogni 60 secondi. Non sono strumenti rigorosi di misurazione del web, ma forniscono aneddoti interessanti per capire cosa sta succedendo e se c’è qualcosa di nuovo. In questo caso, le videoconferenze, TikTok e forse le consegne di Amazon sono tre indicatori che riassumono bene quanto è accaduto nel corso del lockdown causato dall’epidemia del Covid-19. Ma diamo uno sguardo a quello che è accaduto negli scorsi anni. Le puntate precedenti.    L’infografica è di Lori Lewis e Chadd Callahan di Cumulus Media , e mostra l’attività che si svolge su varie piattaforme come Facebook o Google in ogni intervallo di 60 secondi. Cresce tutto, chiaramente. Il balzo più evidente è quello di Netflix che passa da 70mila a 260mila ore di show visionati. Poi tre novità: entrano Spotify, Twitch e i prodotti con Amazon Alexa della famiglia Echo. C’è ancora Snapchat, oggi se lo chiedi a un giovane non sa neppure cosa è.  Nel 2019  c’è ancora Snapchat. Qui da noi in Europa non ha grandi numeri però. Comincia a fare capolino Whatsapp che però è un fenomeno mondiale da almeno un paio di anni. Mentre Twitch comincia ad avere numeri a sei zeri (ricordiamo che l’intervallo temporale è di 60 secondi).  L’articolo Cosa accade in un minuto su internet. Un grande classico. Le novità del lockdown sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Finali di Nba, Los Angeles Lakers contro Miami Heat: chi vincerà? Le previsioni","  Le Finals Nba che si disputeranno quest’anno rappresentano un’edizione particolare per una moltitudine di motivi con origini estremamente differenti, un po’ come diverse lo sono anche le due squadre che si contenderanno il titolo 2020.   Cosa è accaduto all’Nba Il 26 gennaio l’intera NBA è stata travolta dalla notizia dell’improvvisa morte di Kobe Bryant che, se umanamente ha sconvolto chiunque da tutti i punti di vista, calata nello scenario ha creato una sorta di “must win situation” per la quale la vittoria di Los Angeles sembra essere l’unico risultato accettabile al termine di queste Finals. Già dall’arrivo di LeBron in California era ovvio che il metro di paragone sarebbe sempre stato Bryant sia in quanto icona, sia per essere stata l’ultima superstar in grado di condurre i gialloviola al titolo (back to back tra 2009 e 2010). Con la morte del Black Mamba, i Lakers in realtà sembrano una squadra in missione e che pare avere tutto per riportare la gloria a Los Angeles a distanza di una decade esatta, anche come tributo alla leggenda venuta a mancare troppo presto per via di un incidente in elicottero. Per non farsi mancare nulla, questa è stata la prima stagione nella storia NBA ad essere interrotta e poi ripresa, chiaramente a causa del Coronavirus che, come noto, ha imposto misure di sicurezza sanitarie super stringenti per garantire la ripresa del campionato. È infatti per questo motivo che la parte rimanente della regular season e tutti i playoff si sono giocati nella “bolla” di Orlando, annullando di fatto qualsiasi forma di fattore campo. In tutto ciò Miami è stata probabilmente la prima squadra a trovare una vera identità da playoff già alle prime uscite dopo la ripresa del campionato, presentandosi ai nastri di partenza della post season con la consapevolezza di poter valere molto di più della quinta piazza ad Est.   Scommesse e previsioni. Secondo i bookmaker, prima dell’inizio dei playoff i Lakers erano considerati i favoriti per la vittoria finale condividendo quasi a pari merito la quota più bassa con i Milwaukee Bucks (3,4 volte la somma giocata, contro i 3,5 della squadra del Greek Freak Antetokounmpo), mentre gli Heat venivano dati come potenziali noni in fatto di probabilità di vittoria finale, a fronte di un incasso pari a 31 volte la posta scommessa. Se l’avanzata dei Lakers verso le Finals era tutto sommato pronosticabile, pur senza considerare il clamoroso stop dei cugini Clippers fermatisi alle semifinali di conference con i Denver Nuggets, il percorso degli Heat è stato un susseguirsi di conferme cominciato al primo turno con gli Indiana Pacers (4-0), conclamato con l’eliminazione dei Bucks nel secondo round (4-1) e consolidato con la vittoria della finale di conference alle spese dei Boston Celtics, sancendo quindi la fine del campionato per le due squadre maggiormente quotate sulla costa atlantica. Si arriva quindi alla fase finale di questa stagione con una grande favorita sin dall’inizio (i Lakers) e con una piacevole scoperta (gli Heat) che puzza molto di “io lo sapevo” anche se, col senno di poi, analizzandone gli elementi presenti nel roster, stupisce fino ad un certo punto. Le quote alla vigilia rispecchiano quindi la sensazione diffusa che sia più una questione di quante gare serviranno a Los Angeles per battere Miami, rispetto ad una serie veramente combattuta.
Scommettere sui Lakers come prossimi campioni NBA paga infatti solamente 1,22 l’importo giocato, mentre l’eventuale vittoria degli Heat restituirebbe 4,75 volte la quota scommessa. Restando in tema di azzardo, anche sulla vittoria dell’MVP delle Finals i bookmaker sono piuttosto convinti che l’esito volgerà in favore dei californiani come dimostrano i numeri assegnati a LeBron James (1,91) ed Anthony Davis (3), decisamente meno redditizi rispetto agli altri quattro nomi con quote tutto sommato contenute, prima tra tutte quella di Jimmy Butler fissata a nove volte l’importo.   Chi scenderà in campo? Non è un caso se i sei nomi che sono menzionati per le scommesse sul titolo di MVP corrispondano anche ai sei migliori realizzatori che si apprestano ad affrontare le finali. Benchè ridurre il contributo di un cestista al “semplice” saper segnare, molto spesso le doti realizzative sono una caratteristica che va di pari passo con l’assegnazione del trofeo e che ha trovato solo poche eccezioni nel recente passato.
Curiosamente una coinvolge proprio un giocatore degli Heat, Andre Iguodala (fino allo scorso anno in forza ai Golden State Warriors) che, grazie alla sua prestazione eccezionale principalmente sul fronte difensivo, riuscì a portare a caso il titolo di miglior giocatore delle Finals 2015, curiosamente contro LeBron James, allora uomo icona dei Cleveland Cavaliers. Ad ogni modo, come illustrato nel primo grafico, la differente natura delle due squadre finaliste è riscontrabile anche nella suddivisione dei compiti realizzativi. Appare infatti evidente che i Lakers si appoggiano completamente al proprio tandem di stelle grazie a cui riescono a segnare mediamente oltre 55 punti a partita durante la post season (28,8 Anthony Davis e 26,7 LeBron James), dato addirittura migliore rispetto alla stagione regolare (51,4 complessivo) e sintomo di un innalzamento del livello agonistico da parte delle due superstar gialloviola. Per trovare il terzo miglior marcatore tra le fila di Los Angeles bisogna scorrere fino ai 10,5 punti di Kyle Kuzma – unico giovane Laker rimasto a seguito della scorsa estate – che comunque non sta del tutto convincendo come dimostra la flessione rispetto ai 12,8 punti della regular season. La forza degli Heat invece, benchè costituita da singolarità di certo non trascurabili, risiede probabilmente nel collettivo che sa trovare una sorta di equilibrio nella continuità delle sue tre principali armi offensive ai quali si aggiunge un giovane di belle speranze. Se di Jimmy Butler, che oltretutto non nasce come attaccante purissimo (basti solo pensare ai suoi inizi nelle fila dei Bulls), abbiamo già parlato e le sue cifre attorno a quota 20 punti sono solo una parte di ciò che lo rende indispensabile per Miami, non si può di certo soprassedere sul salto di qualità compiuto da Goran Dragic durante i playoff. La guardia slovena è infatti passata dai 16,2 punti realizzati in stagione agli attuali 20,9 che lo stanno consacrando come una pedina insostituibile per le economie dell’attacco degli Heat, in maniera molto simile a Bam Adebayo (18,5 in crescita da 15,9) che ha sancito la vittoria in gara 6 contro i Celtics fissando il proprio career high a 32 punti. E parlando di record personali, di certo non può passare inosservato Tyler Herro come ultimo (ma solo per un fatto di anzianità) elemento del quartetto di Miami, specialmente dopo l’acuto di gara 4 contro Boston in cui il prodotto dell’università di Kentucky ha messo a referto 37 punti (14/21 al tiro), record di ogni epoca per un rookie in uscita dalla panchina. Lo stesso Herro, benchè giovanissimo, si è guadagnato sempre più considerazione da parte dello staff di Miami e i suoi 33,3 minuti di media giocati nei playoff (rispetto ai 27,4 della regular season) ne sono la dimostrazione, risultando assolutamente in linea con le altre tre punte degli Heat (Adebayo guida tutti con 36,8) e dell’energico Jae Crowder (31,4). Nuovamente diversa la situazione tra le fila californiane visto che il duo Davis-James (rispettivamente 35,9 e 35 minuti di media) è nettamente distaccato dal terzo Laker in classifica, vale a dire Kentavious Caldwell-Pope (28,1) che oltretutto, con il massimo rispetto, non è nemmeno il terzo giocatore più forte di Los Angeles, segnale di un gruppo più orientato a fare da contorno alla coppia di superstar assolute rispetto alla suddivisione degli oneri adottata da Miami.   Si ma chi vince? I numeri farebbero pensare ai Lakers così come tutto il resto che si è creato attorno a loro dopo la morte di Kobe; però, visti i due precedenti pronostici ribaltati, attenzione a Miami che potrebbe avere il vantaggio di non aver nulla da perdere. Diciamo quindi 4-1 e buone Finals a tutti.   Los Angeles Laker – Miami Heats, quello che è successo finora.  Volendo ripercorrere la strada che ha condotto fino a qua i Los Angeles Lakers ed i Miami Heat, bisogna fare un salto alla scorsa estate in cui di fatto sono state poste (o rinforzate) le basi per la solidità dei due roster che, in un certo senso, avevano già una loro identità, anche se per motivi opposti. I Lakers chiudevano la loro prima stagione dell’epoca LeBron mancando l’accesso ai playoff (anche a causa di vari infortuni qua e là) e con una serie di rumor più o meno già anticipati che coinvolgevano l’arrivo estivo della superstar Anthony Davis, a condizione che i gialloviola fossero disposti a sacrificare quasi tutti i loro giovani dal futuro promettente. Analogamente, anche a Miami il campionato si era concluso senza centrare l’obiettivo playoff e, sebbene l’impronta della dirigenza e dell’allenatore Spoelstra fossero sempre ben visibili, era chiaro che mancava qualcosa per fare un, se non “il”, salto di qualità. Approfittando dell’eliminazione dalla post season subita dai Philadelphia 76ers, avvenuta per mano dei futuri campioni NBA di Toronto, e facendo leva sulla loro impossibilità di rifirmare due dei free agent che sarebbero andati in scadenza di contratto, gli Heat hanno fatto il loro All-in per convincere Jimmy Butler ad accasarsi in Florida, centrando l’obiettivo. Cosi facendo, in un certo senso, entrambe le franchigie hanno aggiunto il pezzo mancante del puzzle per completare l’identità a cui poco prima si accennava: LeBron avrebbe avuto finalmente una seconda superstar con cui dividere il peso della tradizione gialloviola e gli Heat avrebbero consegnato le chiavi del loro futuro a Butler che, anche durante la stagione scorsa, aveva manifestato senza mezze misure la voglia di sentirsi considerato come un giocatore franchigia. Sul finire dell’estate e nel corso della stagione 2019/20, le due finaliste hanno avuto evoluzioni diametralmente opposte: i Lakers, forti del duo di punta, sono riusciti a firmare un gruppo di veterani pronto uso, tra cui Dwight Howard e Danny Green, da buttare subito nella mischia, contribuendo al raggiungimento del primo posto ad Ovest; gli Heat invece, oltre al neo arrivato Butler, hanno fatto leva su due rookie (Herro e Nunn) e su un giocatore al secondo anno nella lega (Robinson) per cementare le basi poste nella passata stagione (Bam Adebayo su tutti), centrando il quinto piazzamento nella Eastern conference. L’articolo Finali di Nba, Los Angeles Lakers contro Miami Heat: chi vincerà? Le previsioni sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Il reddito di base univerale o di cittadinanza dal 1960 a oggi in una infografica,"ll reddito di base incondizionato o reddito di cittadinanza o reddito di sussistenza o reddito minimo universale è uno “stipendio” in denaro erogato, a intervallo di tempo regolare,  a tutte le persone dotate di cittadinanza e di residenza, cumulabile con altri redditi. Nasce come uno strumento  per sconfiggere la povertà e garantire una nuova forma di libertà dalla necessità di avere un lavoro e per vivere. Come misura politica è stata fortemente dibattuta, è una idea divisiva del modo di intendere la società, il ruolo dello Stato e i rapporti di forza tra le classi sociali. Nel corso del tempo ha assunto forme diverse anche a secondo del Paese. In questa infografica di Visual Capitalist vengono riassunte le espressioni di reddito di cittadinanza dagli anni Sessanta a oggi  Il premier Conte (si legga l’articolo sul Sole 24 Ore)  per la prima volta, ha aperto alla possibilità di modificare il reddito di cittadinanza Come funziona in Italia. Come sappiamo è stato introdotto anche in Italia quest’anno, peraltro tra mille polemiche. Domani 30 settembre si chiude la prima fase, cioè finiscono i primi 18 mesi di applicazione della misura anti-povertà introdotta dal primo Governo Conte. Come si legge su 24+ da aprile 2019 ad agosto 2020 il reddito di cittadinanza ha raggiunto 1.168.364 famiglie, in pratica quasi tre milioni di persone. Sono quasi 136mila, invece, i nuclei beneficiari della pensione di cittadinanza (Pdc), che può essere richiesta sopra i 67 anni di età, se la famiglia ha un Isee sotto 9.360 euro e un reddito annuo entro 7.560 euro.  Da gennaio 2020 ad oggi il numero dei richiedenti è cresciuto del 25,8 per cento. Nel solo mese di agosto si sono aggiunti 37mila nuovi nuclei beneficiari. La particolarità del reddito di cittadinanza italiano è che chi riceve il beneficio deve dare l’adesione a un percorso personalizzato di accompagnamento all’inserimento lavorativo, che può prevedere anche attività di servizio alla comunità; in alternativa deve essere disponibile per la riqualificazione professionale o il completamento degli studi.   In Europa come è la situazione.  dal 1992, l’Unione Europea raccomanda agli Stati membri d’intervenire per combattere l’emarginazione sociale. Al momento solo Grecia e Ungheria non hanno misure di sostegno al reddito per contrastare una povertà dilagante. In Finlandia, invece, la misura, in fase di prova, si è conclusa a fine 2018, mentre la Scozia dovrebbe introdurla a breve. Discorso diverso per quanto riguarda gli altri paesi europei, che prevedono diverse forme di aiuto. In Lussemburgo il reddito per l’inclusione sociale (Revenu d’inclusion sociale – REVIS) prende il posto del precedente reddito minimo garantito (Revenu minimum garanti – RMG) ed è progettato per aiutare le famiglie delle fasce di reddito più basse. In Francia il reddito di cittadinanza è conosciuto come Revenu de Solidarité Active (RSA) e ha l’obiettivo di sostenere economicamente chi non ha un reddito o vive al di sotto della soglia di povertà. In Germania è stato annunciato uno studio triennale sul reddito di base universale sotto la direzione dell”Istituto Tedesco per la Ricerca Economica” e della start-up Mein Grundeinkommen. Il Progetto pilota prevede di trasferire mensilmente sui conti correnti di 120 persone circa 1.200 € per tre anni. Al di fuori dei confini europei, l’unico paese al mondo che ha istituito il reddito di cittadinanza puro è l’Alaska, che lo eroga nella misura media annua minima di 900 dollari fino a quella massima di 2000. In Kenya la misura è in fase di prova, mentre il Canada lo ha cancellato. Cosa è il Tbi. In estate le Nazioni Unite hanno chiesto che uno stipendio temporaneo venisse garantito a 2,7 miliardi di indigenti perché possano rimanere a casa e salvarsi dalla pandemia anziché dover lavorare. Uno studio dell‘Undp che trovate qui  ha calcolato quanto sarebbe alto il costo di un reddito di base di emergenza (Temporary Basic Income) per tutte le persone sotto la soglia della povertà. La stima è di quasi tre miliardi di persone. Secondo i vari tipi di Temporary basic income  il costo totale oscillerebbe dal 0,27% al 0,53% del Pil mensile complessivo dei Paesi in via di sviluppo. Per  un approdondimento sul reddito di base universale consigliamo la lettura di questo non breve articolo su Valigia Blu.  Di reddito di cittadinanza su 24+ edizione premium del Sole 24 Ore ci siamo occupati anche… Referendum, il segreto del successo del «Sì»? Il reddito di cittadinanza Chi prende il reddito di cittadinanza? Poche persone e soprattutto al Sud. La mappa provinciale   L’articolo Il reddito di base univerale o di cittadinanza dal 1960 a oggi in una infografica sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Scuola, scopri quanto sono vecchi gli insegnanti di tuo figlio","Un problema in tempi normali, perché indice di uno scarso ricambio generazionale all’interno della scuola, figurarsi durante la pandemia di Covid-19. Con i bambini possibile veicolo di contagio e le oggettive difficoltà nel garantire le misure di distanziamento all’interno degli istituti scolastici, una popolazione di docenti anziana è più a rischio di contrarre il nuovo coronavirus in forma grave. E il problema è proprio che la popolazione di insegnanti italiana è decisamente vecchia. O almeno, è vecchia la popolazione degli insegnanti titolari, una definizione che esclude i supplenti. Più precisamente, lo era nell’anno scolastico 2017/2018. Sì, perché è a questa data che fanno riferimento i dati che il ministero della Pubblica istruzione ha inserito nel documento tecnico sull’ipotesi di rimodulazione delle misure contenitive nel settore scolastico. Si tratta di quel documento approvato dal Comitato tecnico scientifico lo scorso 28 maggio, sulla base del quale è stato definito il rientro in classe di 8,4 milioni di studenti. E che dà conto della suddivisione per fasce di età del corpo docente dalle scuole dell’infanzia fino alle secondarie di secondo grado. Si tratta di 737mila tra maestri e professori, dei quali solo poco meno di 23mila hanno meno di 34 anni. Si tratta di appena il 3% del totale. Detto altrimenti, solo un docente ogni 33. Poco meno del 41% degli insegnanti della scuola italiana ha invece più di 54 anni. Ovvero hanno uno dei due requisiti, l’altro riguarda l’essere affetti da quelle che la ministra Lucia Azzolina ha definito «patologie pregresse di un certo rilievo», per essere considerati lavoratori fragili. E quindi essere esentati dal dover rientrare in classe. Giusto nei loro confronti, certamente, ma altrettanto certamente una complicazione in più per i dirigenti scolastici. Come si vede dal grafico che apre questo pezzo, la presenza di under 34 nella scuola è residuale, ma anche quella di under 44 resta largamente minoritaria. Se si sommano i docenti che appartengono a queste due fasce di età si arriva ad appena il 23% del totale. Il che significa che tre insegnanti su quattro hanno più di 45 anni. Di più: l’unico grado in cui i docenti over 54 non rappresentano la maggioranza relativa, per mutuare un termine dalla politica, è rappresentato dalla scuola primaria. Dove comunque la fascia d’età più numerosa è quella compresa tra i 45 ed i 54 anni. Una situazione che ha origini lontane nel tempo, ma che rischia di rendere ancora più difficile il rientro in classe a pandemia ancora in corso. L’articolo Scuola, scopri quanto sono vecchi gli insegnanti di tuo figlio sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di dati: così Google Maps diventa anche mappa dei casi di coronavirus,"In un ormai celebre reportage dalla quarantena di Pechino, Sébastien Le Belzic racconta come nei giorni duri del contagio, i pechinesi potessero navigare una mappa sui loro smartphone per vedere la diffusione del virus strada dopo strada. In Occidente una cosa simile, nonostante la pandemia ci abbia colpito duramente, non si è mai vista. Eppure qualcosa potrebbe succedere. Perché Google, che delle mappe è diventata in fretta leader globale, sta per rilasciare un aggiornamento di Maps molto significativo.   Ad annunciarlo è la stessa società di Mountain View, con un post sul blog ufficiale a firma di Sujoy Banerjee, Product Manager di Google Maps: «Questa settimana introduciamo il livello Covid in Maps, uno strumento che mostra informazioni critiche sui casi di Covid-19 in una determinata area, in modo da poter prendere decisioni più informate su dove andare e cosa fare».  Come funziona Per attivare questa funzione, che dovrebbe essere rilasciata nelle prossime ore sia per iOS che per Android, servono pochi passaggi. All’apertura di Maps sarà necessario toccare il pulsante dei livelli in alto a destra dello schermo, e fare tap su “COVID-19 info”. Apparirà la media settimanale dei nuovi casi per 100mila abitanti nell’area che si sta guardando, e una freccia indicherà se il numero di nuovi contagi è in aumento o in diminuzione. La codifica a colori aiuta anche a distinguere facilmente la densità dei nuovi casi in un’area. I dati sui casi di positività sono visibili a livello di Paese per tutti i 220 Paesi e territori che Google Maps supporta, insieme ai dati di Stato, Provincia e città, se disponibili.   Per comprendere la diffusione dell’epidemia con un colpo d’occhio, inoltre, le aree della mappa saranno colorate in modo diverso: grigio per meno di un 1 caso su 100mila abitanti, giallo fino a 10 casi, arancione fino a 20, arancione scuro fino a 30, rosso fino a 40 e rosso scuro oltre i 40 casi.  I dati presenti nel livello Covid introdotto din Google Maps, provengono da diverse fonti autorevoli, tra cui Johns Hopkins, il New York Times e Wikipedia. Queste fonti ricevono dati da organizzazioni sanitarie pubbliche come l’Organizzazione Mondiale della Sanità, i ministeri della Salute, le agenzie sanitarie statali e locali e alcuni grandi ospedali. «Molte di queste fonti – ha detto Banerjee – già alimentano le informazioni sui casi Covid in Search (visibili qui ndr), e stiamo ora espandendo questi dati a Google Maps. La nostra speranza – dicono da Big G – è che queste funzionalità di Google Maps vi aiutino ad arrivare dove dovete essere nel modo più sicuro ed efficiente possibile» E’ iniziata una nuova rubrica di Info Data per segnalare novità e nuove policy sui dati sia in ambito pubblico che privato. Se avete segnalazioni scriveteci infodata@ilsole24ore.com Qui la prima puntata  L’articolo A proposito di dati: così Google Maps diventa anche mappa dei casi di coronavirus sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Cosa accade in un minuto su internet. Le novità del lockdown,"“Cosa accade in un minuto su internet” è un grande classico. Riassume ogni anno i numeri principali del web: richiama la forma dell’orologio e fornisce numeri assoluti della domanda di servizi e intrattenimento degli utenti. Dagli stream di Netflix ai post di Instagram. A realizzare questi quadranti sono società di business intelligence e data analytics, osservatori di cose tecnologiche o semplici appassionati di numeri. Ogni anno il paniere cambia, e ogni cambiamento indica che forse qualcosa sul web è cambiato.  In questo caso a raccogliere i numeri a livello globale è stata la società Domo che da otto anni pubblica il rapporto “Data never spleeps“. Ecco una selezione dei numeri più interessanti. La percentuale della popolazione mondiale ha ormai accesso a Internet. Ad aprile 2020, erano più di 4,5 miliardi, circa un 6% in più rispetto a gennaio 2019. I download si TikTok (sempre in un minuto). Fate due conti.   In un minuto quasi 1,4 milioni di persone effettuano videochiamate, su Zoom ci sono 208 mila partecipanti ogni 60 secondi. Non sono strumenti rigorosi di misurazione del web, ma forniscono aneddoti interessanti per capire cosa sta succedendo e se c’è qualcosa di nuovo. In questo caso, le videoconferenze, TikTok e forse le consegne di Amazon sono tre indicatori che riassumono bene quanto è accaduto nel corso del lockdown causato dall’epidemia del Covid-19. Ma diamo uno sguardo a quello che è accaduto negli scorsi anni. Le puntate precedenti.    L’infografica è di Lori Lewis e Chadd Callahan di Cumulus Media , e mostra l’attività che si svolge su varie piattaforme come Facebook o Google in ogni intervallo di 60 secondi. Cresce tutto, chiaramente. Il balzo più evidente è quello di Netflix che passa da 70mila a 260mila ore di show visionati. Poi tre novità: entrano Spotify, Twitch e i prodotti con Amazon Alexa della famiglia Echo. C’è ancora Snapchat, oggi se lo chiedi a un giovane non sa neppure cosa è.  Nel 2019  c’è ancora Snapchat. Qui da noi in Europa non ha grandi numeri però. Comincia a fare capolino Whatsapp che però è un fenomeno mondiale da almeno un paio di anni. Mentre Twitch comincia ad avere numeri a sei zeri (ricordiamo che l’intervallo temporale è di 60 secondi).  L’articolo Cosa accade in un minuto su internet. Le novità del lockdown sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Biglietti, visitatore e digitale: come si misura la cultura? Parliamo di musei","    Biglietti, visitatori, digitale e poi tutto l’indotto del turismo classico. I musei, in particolare quelli italiani, andrebbero studiati più a fondo. Sopratutto oggi dopo il lockdown e con la prospettiva di potere ridisegnare il turismo. Anche con il digitale ma non solo con il digitale. Per questo motivo, ed auspicandoci che, nel rispetto delle normative, si possa continuare a viaggiare quantomeno sul territorio nazionale senza troppe restrizioni, noi di Infodata abbiamo ripreso uno studio condotto dall’Istat che censisce gli itinerari museali del nostro paese in modo da fornire una sorta di riferimento visuale a mo’ di vademecum per la vostra prossima gita fuori porta. Nei grafici che seguono sono rappresentati tutti gli itinerari censiti, geolocalizzati sul comune di riferimento.
In particolare, nella cartina, passando col cursore (click da mobile) sui singoli segnalini è possibile ottenere un dettaglio visivo con le informazioni dettagliate del percorso selezionato, corredato da una mappa localizzata che mostra la ramificazione dei percorsi costituenti per l’itinerario selezionato.
In aggiunta, con i due istogrammi vengono rappresentate le due top10 per quanto riguarda il totale dei visitatori e la percentuale di stranieri (entrambi riferiti all’anno 2018) che servono anche come highlight per evidenziare le località sulla mappa. Per contestualizzare un po’ meglio il censimento, stando ai dati pubblicati dall’Istat, al 2018 l’Italia vantava un numero di musei, aree archeologiche, monumenti ed ecomusei di poco inferiore alle cinquemila unità (4908) localizzate su tutto il territorio, con un comune su tre in cui è presente almeno una di queste attrazioni a carattere museale. Nel complesso, il numero di visitatori – attestato attorno ai 130 milioni di persone, in crescita rispetto al 2017 di circa l’8% – ha segnalato anche una buona componente di provenienza estera come riportato anche nei numeri a corredo della mappa. La maggior parte delle attrazioni (oltre 3800) sono classificabili come musei, gallerie o raccolte di collezioni a cui si aggiungono oltre 600 monumenti o complessi monumentali, oltre 320 aree e parchi archeologici ed infine circa 70 strutture ecomuseali.   La mappa dei percorsi museali Venendo alla cartina interattiva, si può notare come, tutto sommato, l’intera penisola sia omogeneamente costellata di itinerari culturali, a prescindere dal numero di visitatori che, chiaramente, è piuttosto soggetto a quanto le singole località siano universalmente conosciute. Non stupisce infatti che Roma, dall’alto degli oltre venticinque milioni di visitatori figuri in cima alla graduatoria in fatto di numeri assoluti, staccando nettamente la coppia campana costituita da Pompei (tredici milioni) e Caserta (12,4) – rispettivamente note al grande pubblico principalmente per l’area archeologica e l’omonima reggia – che, anche sommando i valori puntuali, risultano lievemente sotto alla capitale in termini di persone. Poco sotto il podio compare Firenze con i suoi dodici milioni di visitatori, prevalentemente attribuibili agli Uffizi (si veda il dettaglio nella mappa principale) e che registra un numero praticamente più che doppio rispetto ad un’altra grande meta del turismo italiano come Venezia (sesta in graduatoria), ferma a poco meno di sei milioni (5,9). A separare queste due città, simbolo del Rinascimento italiano, al quinto posto della classifica, con numeri molto prossimi a quelli di Firenze (10,2 milioni) spunta l’itinerario che ha come museo principale la Villa Medicea di Poggio Caiano, ma che comprende poi tutta la zona ad ovest di Firenze e che si estende anche tra le province di Prato e Pistoia. Esaminando invece le realtà museali con la maggior affluenza straniera in fatto di percentuale sul totale di visitatori, ecco che la top10 mostra destinazioni anche meno altisonanti. Infatti, ad eccezione di Venezia (seconda con il 59,4%) e Firenze (quinta con il 38%), tra le prime dieci posizioni compaiono mete normalmente meno conosciute a livello globale come ad esempio la zona di Bressanone in provincia di Bolzano che spicca al primo posto a fronte dell’oltre 67% (in pratica due turisti su tre), a cui si aggiungono nel completare le prime cinque posizioni anche Castelsardo (terza, 45%) e Tramezzina (quarta, 42,3%). Non ci resta quindi che augurarvi buona esplorazione alla ricerca degli itinerari per i vostri prossimi viaggi tutti italiani. L’articolo Biglietti, visitatore e digitale: come si misura la cultura? Parliamo di musei sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Come si misura la vecchiaia (nel tempo)?," Definire quantitativamente chi sono gli anziani è determinante per l’economia di un Paese. Significa per esempio decidere quanti anni di lavoro sono sufficienti per poter andare in pensione, ma significa anche stabilire chi verrà interessato dalle politiche di sanità pubblica, per esempio dalle esenzioni per farmaci e visite in certe fasce di reddito, o da campagne di vaccinazione gratuita. Nel 2018 la spesa pensionistica dell’Italia (inclusa la componente assistenziale!) è stata pari a 293 miliardi di euro, cioè il 16,6% del Pil, il 34,3% della spesa pubblica (dati Istat, gennaio 2020). Abbiamo speso per le pensioni quasi il triplo di quanto spendiamo per la sanità e quasi il quintuplo della spesa per Istruzione e Ricerca.
L’articolo integrale su 24+ edizione premium del Sole 24 Ore. L’articolo Come si misura la vecchiaia (nel tempo)? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Come si misurano i musei? Scopri i numeri e la mappa degli itinerari,"    Biglietti, visitatori, digitale e poi tutto l’indotto del turismo classico. I musei, in particolare quelli italiani, andrebbero studiati più a fondo. Sopratutto oggi dopo il lockdown e con la prospettiva di potere ridisegnare il turismo. Anche con il digitale ma non solo con il digitale. Per questo motivo, ed auspicandoci che, nel rispetto delle normative, si possa continuare a viaggiare quantomeno sul territorio nazionale senza troppe restrizioni, noi di Infodata abbiamo ripreso uno studio condotto dall’Istat che censisce gli itinerari museali del nostro paese in modo da fornire una sorta di riferimento visuale a mo’ di vademecum per la vostra prossima gita fuori porta. Nei grafici che seguono sono rappresentati tutti gli itinerari censiti, geolocalizzati sul comune di riferimento.
In particolare, nella cartina, passando col cursore (click da mobile) sui singoli segnalini è possibile ottenere un dettaglio visivo con le informazioni dettagliate del percorso selezionato, corredato da una mappa localizzata che mostra la ramificazione dei percorsi costituenti per l’itinerario selezionato.
In aggiunta, con i due istogrammi vengono rappresentate le due top10 per quanto riguarda il totale dei visitatori e la percentuale di stranieri (entrambi riferiti all’anno 2018) che servono anche come highlight per evidenziare le località sulla mappa. Per contestualizzare un po’ meglio il censimento, stando ai dati pubblicati dall’Istat, al 2018 l’Italia vantava un numero di musei, aree archeologiche, monumenti ed ecomusei di poco inferiore alle cinquemila unità (4908) localizzate su tutto il territorio, con un comune su tre in cui è presente almeno una di queste attrazioni a carattere museale. Nel complesso, il numero di visitatori – attestato attorno ai 130 milioni di persone, in crescita rispetto al 2017 di circa l’8% – ha segnalato anche una buona componente di provenienza estera come riportato anche nei numeri a corredo della mappa. La maggior parte delle attrazioni (oltre 3800) sono classificabili come musei, gallerie o raccolte di collezioni a cui si aggiungono oltre 600 monumenti o complessi monumentali, oltre 320 aree e parchi archeologici ed infine circa 70 strutture ecomuseali.   La mappa dei percorsi museali Venendo alla cartina interattiva, si può notare come, tutto sommato, l’intera penisola sia omogeneamente costellata di itinerari culturali, a prescindere dal numero di visitatori che, chiaramente, è piuttosto soggetto a quanto le singole località siano universalmente conosciute. Non stupisce infatti che Roma, dall’alto degli oltre venticinque milioni di visitatori figuri in cima alla graduatoria in fatto di numeri assoluti, staccando nettamente la coppia campana costituita da Pompei (tredici milioni) e Caserta (12,4) – rispettivamente note al grande pubblico principalmente per l’area archeologica e l’omonima reggia – che, anche sommando i valori puntuali, risultano lievemente sotto alla capitale in termini di persone. Poco sotto il podio compare Firenze con i suoi dodici milioni di visitatori, prevalentemente attribuibili agli Uffizi (si veda il dettaglio nella mappa principale) e che registra un numero praticamente più che doppio rispetto ad un’altra grande meta del turismo italiano come Venezia (sesta in graduatoria), ferma a poco meno di sei milioni (5,9). A separare queste due città, simbolo del Rinascimento italiano, al quinto posto della classifica, con numeri molto prossimi a quelli di Firenze (10,2 milioni) spunta l’itinerario che ha come museo principale la Villa Medicea di Poggio Caiano, ma che comprende poi tutta la zona ad ovest di Firenze e che si estende anche tra le province di Prato e Pistoia. Esaminando invece le realtà museali con la maggior affluenza straniera in fatto di percentuale sul totale di visitatori, ecco che la top10 mostra destinazioni anche meno altisonanti. Infatti, ad eccezione di Venezia (seconda con il 59,4%) e Firenze (quinta con il 38%), tra le prime dieci posizioni compaiono mete normalmente meno conosciute a livello globale come ad esempio la zona di Bressanone in provincia di Bolzano che spicca al primo posto a fronte dell’oltre 67% (in pratica due turisti su tre), a cui si aggiungono nel completare le prime cinque posizioni anche Castelsardo (terza, 45%) e Tramezzina (quarta, 42,3%). Non ci resta quindi che augurarvi buona esplorazione alla ricerca degli itinerari per i vostri prossimi viaggi tutti italiani. L’articolo Come si misurano i musei? Scopri i numeri e la mappa degli itinerari sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri sul fenomeno dei monopattini elettrici,"Soluzione al problema del traffico congestionato per i sostenitori, fonte di pericolo e causa di incidenti per i detrattori. Per la redazione di Infodata, invece, quello dei monopattini elettrici è un tema che merita di essere approfondito con 3 numeri. Numeri raccolti dall’istituto tedesco di ricerche di mercato GfK. Eccoli: È la percentuale di crescita delle vendite registrate nel corso dei primi sette mesi nel comparto E-Mobility. Un comparto rappresentato quasi totalmente dai monopattini elettrici, il cui valore pesa per oltre il 90% sull’intero mercato della mobilità elettrica alternativa. Da questa valutazione, bene precisarlo, sono escluse le biciclette a pedalata assistita. Sono le unità vendute tra gennaio e luglio di quest’anno, con un picco nell’ultimo mese della finestra presa in considerazione. Un aumento delle compravendite sulle quali ha certamente influito anche il bonus mobilità 2020, introdotto dal governo a partire dallo scorso 4 maggio, che si applica anche sui veicoli per la mobilità personale a propulsione prevalentemente elettrica. È il prezzo medio di vendita, espresso in euro, dei dispositivi per la mobilità elettrica. Nei primi sette mesi dello scorso anno il costo medio era pari a 193 euro. Si tratta di una crescita del 65%.     L’articolo Tre numeri sul fenomeno dei monopattini elettrici sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Biodiversità, cattive notizie: il 25% delle specie animali e vegetali a rischio estinzione. ll Living Planet Index spiegato bene","Prendiamo per buone le parole pronunciate ieri 30 settembre da  António Guterres segretario generale dell’Onu summit sulla biodiversità: «L’umanità ha fatto guerra alla natura. Dobbiamo ricostruire la nostra relazione con lei». Detto altrimenti finora abbiamo mancato  tutti gli obiettivi sulla biodiversità.  Dei 20 target decisi nel 2010 ad Aichi nel Giappone per il 2020 solo sei sono stati parzialmente conseguiti, dalla proporzione di aree protette alla conoscenza della biodiversità. E su 60 criteri di successo solo sette sono stati centrati. Ci sono stati progressi in 38 criteri, mentre 13 non hanno registrato avanzamenti, e in due casi non ci sono sufficienti informazioni disponibili. Quindi male. I numeri sono anche peggiori.  Il mondo ha perso più di due terzi della sua popolazione di animali selvatici in meno di 50 anni, principalmente a causa dell’attività umana. Secondo il Living Planet Index tra il 1970 e il 2016 il 68% di questa fauna è scomparso. Pubblicato ogni due anni dal Wwf  il Living Planet Index è un indice che tiene traccia di quasi 21.000 popolazioni di mammiferi, uccelli, pesci, rettili e anfibi in tutto il mondo.  Come funziona l’indice. Si tratta di un superindice compilato in collaborazione con la Zoological Society of Londonche che intende calcolare la variazione percentuale media delle dimensioni della popolazione. La percentuale non rappresenta il numero di singoli animali bensì la variazione media delle dimensioni della popolazione animale. Come si vede nell’immagine l’indice globale del pianeta vivente del 2020 mostra un calo medio del 68% nelle popolazioni di specie di vertebrati monitorate tra il 1970 e il 2016. I dati vengono raccolti da quasi 4.000 fonti, utilizzando tecnologie sempre più sofisticate come i dispositivi audio per monitorare i suoni degli insetti; droni e tagging satellitare per monitorare le popolazioni in movimento; e persino la tecnologia blockchain per monitorare l’impatto della raccolta sulle popolazioni selvatiche.  Cosa dice il Living Planet Index?  La causa principale di questa estinzione (di massa) è la distruzione degli habitat naturali, soprattutto per l’agricoltura, tendenza che rischia di favorire nuove pandemie di tipo Covid-19.  Mettendo in contatto uomo e animali si agevola la trasmissione di virus da specie a specie. L’impatto peggiore, come si vede nell’infografica di Statista, è stato riscontrato nell’America Latina, dove la fauna selvatica è diminuita del 94% dal 1970 proprio per la conversione di praterie, savane, foreste e zone umide in suolo agricolo o per l’estensione delle aree urbane. Durante lo stesso periodo, le popolazioni di animali selvatici africani sono diminuite del 65% come conseguenza dei cambiamenti nell’uso della terra e del mare, nonché dell’eccessivo sfruttamento delle specie. Il calo è stato del 45% nella regione Asia-Pacifico, del 33% in Nord America e del 24% in Europa e Asia centrale. L’impatto dell’uomo avrebbe conseguenze non solo sulla terra ma anche su mari e fiumi. Le specie di acqua dolce sono diminuite dell’84% mentre il 75% degli stock ittici è sovrasfruttato negli oceani del pianeta. Uno stock ittico (o semplicemente stock) è una subpopolazione di una specie di organismo (pesce o invertebrato) soggetto a pesca commerciale. Vuole dire che stiamo pescando troppo pesce. E questo sta indebolendo l’ecosistema ittico. Infine, leggendo il rapporto del Wwf, scopriamo che tra le specie in via di estinzione troviamo il gorilla della pianura orientale della Repubblica democratica del Congo, che ha visto calare il suo Lpi dell’87% tra il 1994 e il 2015, lo storione cinese che, nel fiume Yangtze in Cina ha registrato una produttività calata del 97% tra il 1982 e il 2015, e il pappagallo cenerino del Ghana che tra il 1992 e il 2014 ha subito un calo di popolazione a causa del commercio di uccelli selvatici e del consumo di suolo del 99%.   Questa è la terza puntata dedicata alla biodiversità. Ecco le altre puntate. Gli indicatori per misurare l’allarme globale sulla biodiversità A rischio estinzione un milione di specie animali. Come scompare la biodiversità pixel dopo pixel   L’articolo Biodiversità, cattive notizie: il 25% delle specie animali e vegetali a rischio estinzione. ll Living Planet Index spiegato bene sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Elezioni Usa, ora Biden è favorito. In attesa dei dibattiti in tv","Slightly è una parola inglese che significa “leggermente”. Pronunciarla o meno può fare tutta la differenza del mondo, soprattutto nel contesto di un’elezione presidenziale. Ebbene, se fino a qualche giorno fa il modello previsionale di FiveThirtyEight.com indicava Joe Biden come “slightly favored” rispetto alla vittoria finale, ora quell’avverbio è sparito. Il che, bene ricordarlo, non significa che il democratico abbia la vittoria in tasca. Il fatto che un evento sia statisticamente poco probabile non lo rende affatto impossibile. E poi da qui al 3 novembre succederanno tante cose in grado di spostare l’opinione degli elettori americani, a cominciare dai tre dibattiti televisivi tra i due candidati alla Casa Bianca, il primo dei quali è in programma domani notte. Intanto, questo è l’andamento delle previsioni di Nate Silver: Le chance dell’ex numero due di Barack Obama di diventare presidente hanno raggiunto il 77,56%. Quattro anni fa, a 36 giorni dalle elezioni, le possibilità di vittoria di Hillary Clinton erano al 66,7%. Ma, al di là dei numeri, è quello che succede nel Paese che orienta le scelte degli elettori e quindi, a cascata, i sondaggi e i modelli previsionali su questi ultimi costruiti. E di cose, in quest’ultima settimana, ne sono successe parecchie. La più clamorosa è anche la più recente e riguarda la pubblicazione, da parte del New York Times, dei dati fiscali relativi al presidente Donald Trump. Che, stando alle rilevazioni della Grey Lady, in dieci degli ultimi quindici anni per cui ci sono informazioni disponibili non avrebbe versato un dollaro al fisco americano. E, nei primi due anni da presidente, ne avrebbe pagati appena 750 l’anno. «Assolute fake news», le ha definite il tycoon newyorchese. Le carte, però, il Nyt le ha in mano. L’effetto sulle elezioni, però, è ancora tutto da verificare. Lo stesso vale per la nomina di Amy Coney Barret, 48enne giudice conservatrice, alla Corte suprema. Un’indicazione avvenuta a pochi giorni dalla morte di Ruth Bader Ginsburg e che, se confermata dal Senato, darà una solida maggioranza conservatrice in seno al massimo organo giudiziario americano. Una scelta che ha scatenato le proteste dei democratici, così come le parole del presidente che si è detto pronto a schierare la Guardia nazionale in caso di proteste successive al voto del 3 novembre. Una data che potrebbe non coincidere con l’esito finale delle elezioni. Molto dipenderà dalla distanza tra i due candidati negli Stati in bilico e, in questi ultimi, dalla quantità di elettori che hanno deciso di votare per posta. E a dover essere scrutinate saranno tutte le schede pervenute agli uffici elettorali entro il 17 novembre, ovvero due settimane dopo la chiusura delle urne. Potrebbe insomma volerci un po’ di tempo per conoscere il nome del prossimo presidente. E poi c’è la pandemia, con gli Stati Uniti che hanno superato le 200mila vittime. In questo contesto l’Economist, che le realizza in collaborazione con la Columbia University, ha aggiornato così le sue previsioni: In questo caso, il dato è stabile negli ultimi giorni, con le chance di vittoria di Biden che oscillano intorno all’85%. Non si tratta del picco massimo raggiunto, ma è comunque un margine importante. Il che, ancora una volta, non esclude una rielezione di Trump: la rende meno probabile, ma non impossibile. Ed è sostanzialmente stabile poco sotto l’80% di possibilità di vittoria democratica anche il modello sviluppato da Jack Kersting, 19enne studente dell’Università dell’Alabama: La risalita delle quotazioni di Trump, iniziata secondo questo modello previsionale dalla metà di agosto, sembra essersi arrestata. Questa infine le mappa costruita a partire dalle previsioni di Nate Sivler: L’Ohio, considerato lo swing state per eccellenza, è quello che il modello di FiveThirtyEight.com considera come più in bilico. Eppure qui Biden ha un vantaggio di 4,2 punti percentuali. Senza contare che, vincendo in Florida, dove è avanti di quasi sei punti, il democratico potrebbe anche fare a meno dei 18 grandi elettori di Cleveland e dintorni. Ovviamente, da qui al prossimo aggiornamento, in programma lunedì prossimo, potrebbero esserci dei cambiamenti. E non solo perché nei sondaggi si potrebbe vedere l’impatto dell’inchiesta del New York Times sugli importi versati da Donald Trump al fisco. Ma soprattutto perché nella notte italiana tra martedì e mercoledì si svolgerà il primo dei dibattiti televisivi tra i due candidati alla Casa Bianca. Questo sì che potrebbe far cambiare idea a molti elettori. Metodologia
FiveThirtyEight utilizza i dati di sondaggi nazionali e locali, unendoli ad alcuni indicatori di natura economica, ed effettua 40mila simulazioni del risultato elettorale.
L’Economist affianca ai sondaggi quelli che le scienze politiche definiscono fattori strutturali, come ad esempio il maggior interesse verso le elezioni a mano a mano che ci si avvicina al voto.
Il JHK Forecast ai sondaggi e agli indicatori economici unisce la tendenza storica di un singolo Stato a votare democratico o repubblicano. I risultati sono simulati 20mila volte. L’articolo Elezioni Usa, ora Biden è favorito. In attesa dei dibattiti in tv sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Quando una persona può essere definita anziana? Ecco come si misura la vecchiaia (nel tempo)," Definire quantitativamente chi sono gli anziani è determinante per l’economia di un Paese. Significa per esempio decidere quanti anni di lavoro sono sufficienti per poter andare in pensione, ma significa anche stabilire chi verrà interessato dalle politiche di sanità pubblica, per esempio dalle esenzioni per farmaci e visite in certe fasce di reddito, o da campagne di vaccinazione gratuita. Nel 2018 la spesa pensionistica dell’Italia (inclusa la componente assistenziale!) è stata pari a 293 miliardi di euro, cioè il 16,6% del Pil, il 34,3% della spesa pubblica (dati Istat, gennaio 2020). Abbiamo speso per le pensioni quasi il triplo di quanto spendiamo per la sanità e quasi il quintuplo della spesa per Istruzione e Ricerca.
L’articolo integrale su 24+ edizione premium del Sole 24 Ore. L’articolo Quando una persona può essere definita anziana? Ecco come si misura la vecchiaia (nel tempo) sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di dati: le mappe catastali più aperte e accessibili. Basta citare la fonte,"Dal 24 settembre, operatori e cittadini possono consultare la cartografia catastale senza limiti, anche per realizzare nuovi servizi o applicazioni. Lo comunica del’Agenzia delle Entrate. Grazie alla nuova licenza d’uso, sarà quindi possibile utilizzare le mappe catastali integrandole con altre informazioni e distribuire i materiali prodotti, anche a scopo commerciale, purché venga sempre citata la fonte. Con questo ampliamento della licenza i dati potranno quindi essere impiegati con maggiore facilità in diversi ambiti: dalla fiscalità locale al governo del territorio e dell’urbanistica, dalla valutazione degli immobili ai trasferimenti di diritti reali, dalla gestione delle emergenze alla tutela e valorizzazione dell’ambiente e dei beni culturali. L’Agenzia delle Entrate mette a disposizione due servizi online per la consultazione della cartografia catastale: il servizio standard internazionale Web Map Service (WMS), con il quale è possibile creare mappe dinamiche che integrano la cartografia catastale con qualsiasi altro dato geografico, e il Geoportale Cartografico Catastale, che permette di ricercare una qualsiasi particella tramite il suo identificativo. Attraverso questi servizi, basati sulle più recenti tecnologie, i cittadini, le imprese, i professionisti e le pubbliche amministrazioni possono navigare dinamicamente su 300 mila mappe catastali, nelle quali sono rappresentati oltre 85 milioni di particelle e 18 milioni di fabbricati. E’ un piccola grande rivoluzione, sviluppatori, data journalist, ricercatori (e imprenditori) potranno sfruttare questo immenso patrimonio informativo per indagare, studiare e comprendere meglio il nostro patrimonio immobiliare. Le applicazioni sono tutte da inventare e vanno nella direzione di una società data-driven, come la vogliamo noi. Qui segnaliamo un mini-tutorial di Andrea Borruso. A lui ancora una volta i nostri complimenti. Qui l’accesso al Geoportale cartografico statale. E’ iniziata una nuova rubrica di Info Data per segnalare novità e nuove policy sui dati sia in ambito pubblico che privato. Se avete segnalazioni scriveteci infodata@ilsole24ore.com Qui la prima puntata  L’articolo A proposito di dati: le mappe catastali più aperte e accessibili. Basta citare la fonte sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Turismo e pandemia, che fine hanno fatto canadesi, russi e statunitensi?","Nove viaggiatori stranieri su dieci hanno abbandonato l’Italia tra aprile e giugno. Il segno più tangibile della crisi che ha colpito il turismo nazionale lo riporta Banca d’Italia nel suo bollettino trimestrale, con l’avvertenza che la differenza metodologica dovuta all’impossibilità delle usuali rilevazioni campionarie a causa della pandemia da Covid-19 potrebbe renderla imprecisa. Ma se anche accettassimo qualche punto di errore statistico, la fotografia chiara è che canadesi, russi e statunitensi si sono volatilizzati tra la fine della primavera e l’inizio dell’estate. Il dato peggiore tra i Paesi rilevati spetta al Canada, che con -93% porta il numero degli arrivi da quasi 400mila dello stesso periodo del 2019 ad una cifra che supera poco più le 25mila unità. A vedere le cifre assolute, lo scarto rispetto all’anno precedente fa ancor apiù impressione: –21 milioni di viaggiatori, -84milioni di pernottamenti che si traducono in un drastico -10 miliardi di spesa, che passa da poco più di 12 miliardi del 2019 a 1,8 di quest’anno. E tutto in soli tre mesi, anche se sono quelli dove la pandemia ha colpito più duramente, con lockdown estesi in Italia e nel mondo. E gli italiani? Anche i nostri connazionali nello stesso periodo hanno ridotto i movimenti internazionali. I viaggiatori sono stati 13 milioni in meno, i pernottamenti hanno avuto un calo di 50 milioni di unità e la spesa si è ridotta da 6,3 miliardi a 1,4. Ma da solo, quest’ultimo dato rappresenta come la bilancia del turismo (che pendeva ovviamente verso il nostro Paese, capace di attrarre flussi netti per 5,6 miliardi di euro nello stesso trimestre l’anno scorso) tra aprile e giugno 2020 si è assottigliata fino a 436 milioni di attivo. Cioè, gli italiani hanno sì frenato i viaggi all’estero, ma meno di quanto non abbiano fatto gli stranieri in Italia. E il gap, come mostra il grafico sottostante, è maggiore nei rapporti con Canada, Russia e con i vicini Austria e Svizzera.   Ora si attendono i dati di luglio-settembre, per capire se il cuore della stagione turistica 2020 sarà, almeno sul lato degli arrivi internazionali, definitivamente persa e se gli incentivi sul fronte domestico abbiano saputo, almeno in parte, convincere gli italiani a fare le ferie in patria.   L’articolo Turismo e pandemia, che fine hanno fatto canadesi, russi e statunitensi? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Le paure nell’era post-pandemia: il clima ci spaventa almeno quanto il Covid-19,"   Nonostante la pandemia, molti europei vedono oggi il cambiamento climatico come la più grande minaccia per il proprio paese. Incredibile, ma pare sia così, stando all’ultimo grande sondaggio di Pew Research condotto su un campione di 14.276 adulti dal 10 giugno al 3 agosto 2020. Nota bene: la ricerca ha riguardato solo 14 paesi economicamente avanzati: Stati Uniti, Canada, Belgio, Danimarca, Francia, Germania, Italia, Paesi Bassi, Spagna, Svezia, Regno Unito, Australia, Giappone e Corea del Sud. In questo campione di “fortunati”, il 70% degli intervistati considera il cambiamento climatico  una grande preoccupazione per il paese, contro il 69% che afferma lo stesso della diffusione delle malattie infettive. Nel complesso è maggiore la fetta di persone preoccupate più di tutto per il riscaldamento globale, per l’inquinamento e per i loro effetti, di quanti si sentono minacciati prevalentemente dalla crisi economica, dal terrorismo, da conflitti nucleari e dalla povertà. È interessante il gradiente di genere: le donne si dicono più preoccupate degli uomini dei cambiamenti climatici, in tutti i paesi. In Svezia addirittura il gap è di 16 punti percentuali, in Germania del 13, in Italia di 6. Consideriamo comunque che il campione a livello nazionale è esiguo. La percentuale di coloro che vedono il riscaldamento globale come una grave minaccia è significativamente più alta oggi in nove dei dieci paesi che il Centro ha monitorato negli ultimi sette anni. Ad esempio, nel Regno Unito, nel 2013 il 48% degli intervistati considerava il cambiamento climatico come una grave minaccia: oggi siamo al 71%. Questo dato si può leggere in modi diversi: come riflesso di una sempre maggiore consapevolezza dell’impatto del clima su diversi aspetti della nostra vita, oppure del fatto che molte persone ancora sottovalutano la reale dei pericoli derivanti da non riuscire a proteggere adeguatamente la popolazione dalle epidemie. Destra e sinistra Esiste una correlazione fra orientamento politico e paura predominante. Nella maggior parte dei paesi, le persone “di sinistra” (con le dovute differenze) tendono ad essere più preoccupati per il cambiamento climatico rispetto alle persone “di destra”, le quali esprimono maggiore preoccupazione per il terrorismo e per le migrazioni su larga scala. Riguardo a quest’ultimo aspetto, si osserva che minore è il livello di istruzione, maggiore è la probabilità di interpretare la migrazione su larga scala come una grave minaccia. L’Italia per esempio presenta la più alta percentuale di persone di destra che si dicono spaventate dal fenomeno migratorio (il 54% di chi vota a destra, il doppio di chi vota a sinistra). Siamo il terzo paese per polarizzazione su questo argomento: ci sono 27 punti percentuali di distanza fra le due parti politiche, che rende l’Italia uno dei paesi con la sinistra meno preoccupata di una fantomatica “minaccia” rappresentata dalle migrazioni. Quanto preoccupa l’economia? Il Fondo monetario internazionale prevede che l’economia globale si contrarrà nel 2020 del 4,9%. Il COVID-19 sembra tradursi in una crescita della preoccupazione rispetto all’andamento dell’economia, in tutti i paesi intervistati, anche se rimane una preoccupazione percepita come tale da meno persone rispetto ad altri temi, come il terrorismo e i cyberattacchi. La fetta di popolazione che ha paura di una crisi economica si è allargata notevolmente nella maggior parte rispetto al 2018. L’Italia è il paese dove il numero delle persone preoccupate per l’economia su scala globale è cresciuto di meno: due anni fa il 50% degli intervistati era gravemente preoccupato per questo, oggi lo è il 55%. Una percentuale comunque sempre minore rispetto al Regno Unito, alla Francia e alla Spagna.  I sudcoreani sono i più preoccupati: più di otto su dieci (83%) descrivono la situazione economica globale come una grave minaccia, mentre meno preoccupati sono danesi e svedesi (solo il 40% si dice preoccupato).   La povertà continua a non essere fra le priorità La povertà invece continua a interessare solo la metà delle persone nel 14 paesi esaminati, mentre il 40% è severamente preoccupato del tema delle migrazioni.  Diversi anni fa, il gran numero di rifugiati che lasciavano luoghi come Iraq e Siria erano considerati una delle principali minacce da molti in Italia e nel Regno Unito. Oggi, in 11 dei 14 paesi esaminati, il movimento di un gran numero di persone da un paese all’altro è visto come la minaccia meno preoccupante rispetto alle altre. Infine, in generale, le persone anziane sono più preoccupate per le minacce alla sicurezza, sia come terrorismo che come cyberattacchi. Il 72% degli over 50 considera il terrorismo una grave minaccia, rispetto al 53% tra i 18-29 enni. Divari di età simili si manifestano nelle preoccupazioni per gli attacchi informatici e la diffusione di armi nucleari.                 L’articolo Le paure nell’era post-pandemia: il clima ci spaventa almeno quanto il Covid-19 sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Boom di notifiche con la riapertura della scuola. I nuovi numeri di Immuni,"Nuovo aggiornamento sui numeri di Immuni. Ad oggi 6.4 milioni di persone hanno scaricato l’app, ossia il 17% degli smartphone che ci sono in Italia, percentuale dalla quale sono esclusi i minori di 14 anni (pari al 12% della popolazione residente nel nostro Paese). C’è da dire che non sappiamo un po’ di cose. Tipo quanti l’hanno scaricato e poi cancellata. Se sono stati individuati dei focolai, quanti e dove. E la densità di download su base comunale. Dato quest’ultimo che potrebbe aiutare. Comunque, come Info Data ne abbiamo scelti tre, di numeri. Eccolil I download nei primi 7 giorni di rientro a scuola. Gli utenti positivi dal 1 giugno  che avevano immuni e hanno caricato le loro chiavi (21 a giugno, 38 a luglio e 96 in agosto, e 144 nei primi 24 giorni di settembre. Questo delle notifiche è il dato più allarmante. Le notifiche che vengono registrate solo dal 13 luglio sono  4490. Ebbene, 1.109 notifiche sono arrivante solo negli ultimi 10 giorni. Un boom vero che andrebbe forse capito di più. Le notifiche sono le segnalazioni di persone entrate in contatto con positivi. L’accelerazione di questi giorni può indicare un focolaio, o un migliore funzionamento del sistema che ora con queste percentuali di adozione comincia a lavorare meglio. La buona notizia? Dieci casi positivi avevano già ricevuto la notifica di alert da Immuni essendo stati contatti stretti di altro utente positivo che aveva Immuni (potenziali focolai contenuti grazie a Immuni)  L’articolo Boom di notifiche con la riapertura della scuola. I nuovi numeri di Immuni sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di dati: dopo trenta giorni Google Drive cancella i file nel cestino,"A partire dal 13 ottobre Google aspetterà trenta giorni prima di cancellare i dati dal vostro cestino. La cancellazione è automatica e definitiva. La decisione di Mountain View è quella di uniformare le regole che già oggi vigono per Gmail anche sul proprio servizio storage. La nuova policy, annunciata sul loro blog ufficiale, precisa però che questa regola automatica non varrà per il servizio a pagamento Vault, incluso dentro ai pacchetti di Enterprise, Business, Education ed Essentials di G Suite. Gli amministratori di questi servizi avranno a disposizione altri 25 giorni per recuperare i file cancellati. Ad ogni modo per tutti compariranno delle notifiche quando il servizio sarà attivo. Inizia oggi una nuova rubrica di Info Data per segnalare nuove policy sui dati sia in ambito pubblico che privato. Se avete segnalazioni scriveteci infodata@ilsole24ore.com L’articolo A proposito di dati: dopo trenta giorni Google Drive cancella i file nel cestino sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Regionali, il Pd festeggia dopo le elezioni. Ecco cosa suggeriscono i numeri","«Siamo il primo partito». Non ha usato mezzi termini il segretario del Pd Nicola Zingaretti nel commentare l’esito delle elezioni regionali del 20 e 21 settembre. Esultanza giustificata, se si pensa che nei giorni precedenti al voto voci davano il centrodestra vincente sia in Puglia che in Toscana, due delle tre regioni insieme alla Campania vinte invece dal centrosinistra con un candidato democratico. Ma i numeri giustificano quest’esultanza? Sotto questo profilo, la questione è più complessa. Infodata ha raccolto i dati relativi alle percentuali ottenute dal Pd alle regionali, alle europee dello scorso anno e alle politiche di due anni fa. Ovviamente, solo in quelle regioni chiamate al voto questo fine settimana. Il risultato è rappresentato in questa infografica: Nell’infografica il pallino rosso indica il risultato delle elezioni regionali, quello blu fa riferimento alle europee, mentre il giallo rappresenta le politiche. Più un pallino è a destra, maggiore è la percentuale ottenuta dal Pd in quella competizione, più è grande, maggiore è stata l’affluenza. Intanto si può dire che nelle tre regioni in cui ha vinto il centrosinistra, oltre che nelle Marche, il Pd ha ottenuto un risultato superiore alle politiche del 2018, probabilmente il punto più basso toccato finora dai democratici, almeno in termini elettorali. Se quindi è questo il raffronto, migliorare non era poi così difficile. Certo è che il risultato ottenuto dal Pd è importante soprattutto in Campania, dove era presente una lista del presidente Vincenzo De Luca, capace di ottenere il 13,3%. Un successo, quello dei democratici campani, ottenuto a discapito degli alleati di governo grillini, passati dal 30,1% delle politiche a poco meno del 10%. Difficile valutare la situazione in Valle d’Aosta perché alle politiche il Pd si presentò insieme agli autonomisti dell’Alpe, Epav, Stella Alpina, Union valdotaine e Union valdotaine progressiste. Mentre alle regionali ha formato il Progetto civico progressista con Rete Civica ed Europa Verde. Circostanze che rendono difficile pesare il voto dei soli democratici. Di sicuro il calo rispetto alle politiche c’è stato, ma è dovuto in buona parte al fatto che l’Union Valdotaine ha corso da sola sfiorando il 16%. Nulla però di nemmeno lontanamente paragonabile a quanto avvenuto in Veneto, dove il Partito democratico è arrivato all’11,9%. È vero che, visti i risultati, gli alleati del Movimento 5 Stelle farebbero carte false per un risultato del genere (in Veneto si sono fermati al 3,25%), ma alle europee dello scorso anno, quelle della Lega al 40%, il Pd sfiorò il 19%. La ragione del crollo, da queste parti, ha però un nome e un cognome: Luca Zaia. Che ha ottenuto percentuali più alte di quante non ne siano andate al sì al taglio dei parlamentari, sia in Veneto che a livello nazionale. Infine c’è la Liguria, dove il Pd si è fermato poco sotto al 20%, così come avvenne alle politiche di due anni fa. La differenza importante è che domenica e lunedì ha votato il 50,7% dei liguri, mentre alle politiche alle urne ci andò il 72,9% degli elettori. In numeri assoluti si è passati dai 169mila voti di due anni fa ai 124mila dello scorso fine settimana. Tirando le somme, come sempre avviene quando si tratta di elezioni locali è difficile trovare un vincitore assoluto, specie se si guarda ai numeri. L’alternativa è l’aneddotica, quella per cui hanno vinto tutti e non ha vinto nessuno. E ci si può definire primo partito. Post scriptum
Ci è stato fatto notare da alcuni lettori, anche attraverso i social network, che sommando i voti ottenuti nelle singole regioni, quelli del Pd superano di gran lunga quelli della Lega. Nello specifico, 1.784.626 croci sul simbolo democratico, 1.256.082 su quello dell’Alberto da Giussano. La differenza è di 528.544 preferenze in favore dei dem. Detto che il risultato va comunque tarato sul fatto che domenica e lunedì era chiamato al voto per le regionali più o meno un terzo dell’intero elettorato, questa analisi trascura un fattore. Un fattore chiamato Luca Zaia. Perché magari i 916.087 voti della sua lista, alle prossime politiche, non andranno tutti alla Lega. Ma è più probabile vadano qui che al Pd. Così rivista, la situazione è quella rappresentata da questa infografica. L’articolo Regionali, il Pd festeggia dopo le elezioni. Ecco cosa suggeriscono i numeri sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Fiducia nei vaccini? Cala dove c’è instabilità politica ed estremismo religioso. Lo studio,"Un nuovo studio rileva che la fiducia del pubblico nella sicurezza dei vaccini è volatile e altamente variabile tra i paesi. La scetticismo tende a crescere insieme all’instabilità politica e all’estremismo religioso. I risultati dello studio che ha coinvolto 149 paesi tra il 2015 e il 2019,  sono stati ottenuti attraverso 290 sondaggi e sono stati pubblicati sulla rivista medica Lancet, e si basano sui dati di oltre 284.000 adulti a cui è stato chiesto se considerano i vaccini importanti, sicuri ed efficaci. Secondo gli autori, i governi dovrebbero ora essere più vigili nel valutare la fiducia del pubblico nei vaccini e rispondere rapidamente alle preoccupazioni. “È fondamentale, con malattie nuove ed emergenti come la pandemia di Covid-19, monitorare regolarmente gli atteggiamenti delle persone per identificare rapidamente Paesi e gruppi con fiducia in declino, in modo da identificare dove c’è bisogno di ricostruire un sentimento positivo e ottimizzare la diffusione di nuovi vaccini salvavita”, spiega Heidi Larson della London School of Hygiene & Tropical Medicine, Regno Unito, che ha guidato la ricerca. Larson avverte: “La rapida diffusione della disinformazione” e di fake news online “è una delle principali minacce alla resilienza dei programmi di vaccinazione in tutto il mondo Lo studio ha rilevato sei paesi in cui la fiducia nei vaccini è diminuita in modo significativo dal 2015. Sono Indonesia, Pakistan, Serbia, Azerbaigian, Afghanistan e Nigeria. Segnali di miglioramento della fiducia tra il 2018 e il 2019 in alcuni Stati membri dell’UE, tra cui Finlandia, Francia, Irlanda e Italia. Qui trovate lo studio integrale  Il caso dell’Europa. Il vecchio Continente mette insieme anime diverse, situazioni diverse, e anche l’atteggiamento verso le iniezioni scudo mostra un’estrema variabilità. Si passa da una fiducia ferma al 19% in Lituania a una più diffusa al 66% in Finlandia. Ma non si va oltre questa percentuale. E’ il range osservato al 31 dicembre 2019. Ma, guardando i trend, emergono segnali di risalita in alcuni Paesi. Fra questi proprio l’Italia, che in passato è finita sotto i riflettori per dati di coperture vaccinali in discesa libera e oggi dal sondaggio risulta fra le aree in cui la fiducia nella sicurezza delle iniezioni scudo sta aumentando.   Fiducia nei vaccini? L’Organizzazione mondiale della sanità dichiara che l’esitazione nei confronti dei vaccini è stata una delle dieci principali minacce alla salute globale nel 2019. “Quando c’è un forte calo nella copertura vaccinale – spiega Larson a Adnkronos – è spesso perché c’è un’infondata paura sulla sicurezza dei vaccini che semina dubbi e sfiducia. A volte c’è un piccolo rischio che viene rapidamente diffuso e amplificato fino a sembrare molto più grande. Ci sono anche casi in cui i dibattiti sui vaccini sono stati volutamente polarizzati, sfruttando i dubbi del pubblico e le debolezze del sistema per scopi politici, mentre il declino della fiducia nei vaccini in altri luoghi può essere influenzato da una sfiducia generale nel governo e nelle élite scientifiche“. Cosa è il Vaccine Confidence Project.  E’ stato fondato dieci anni fa per fornire un approccio sistematico al monitoraggio dell’atteggiamento del pubblico nei confronti dei vaccini e per informare i responsabili politici delle tendenze in evoluzione nel mondo. Dove c’è meno fiducia. Nell’Unione europea sono state rilevate recenti perdite significative di fiducia nella sicurezza dei vaccini in Polonia (un calo dal 64% di persone fortemente d’accordo sul fatto che i vaccini sono sicuri nel novembre 2018 al 53% di dicembre 2019), riflettendo il crescente impatto di un movimento no-vax molto organizzato. In Francia, dove la fiducia nei vaccini è stata costantemente bassa, c’è stato un marcato aumento, dal 22% di novembre 2018, al 30% di dicembre 2019. Nel Regno Unito, l’aumento è dal 47% di maggio 2018 al 52% di novembre 2019. Nel resto del mondo. I rischi di un vaccino contro la dengue (Dengvaxia) nelle Filippine nel 2017 hanno portato a un drastico calo della fiducia nella sicurezza, hanno influito sull’adozione dei vaccini di routine, e hanno fatto sì che le Filippine abbandonassero il posizionamento fra i primi 10 paesi con il più alto livello complessivo di fiducia che avevano nel 2015, crollando al 70esimo posto nel 2019. In Corea del Sud, gli sforzi di mobilitazione online contro l’immunizzazione infantile da parte di community come Anaki (abbreviazione coreana di “allevare bambini senza farmaci”), sono stati identificati come barriera chiave alla vaccinazione. In Indonesia, che ha avuto uno dei maggiori cali di fiducia al mondo (la percezione della sicurezza è calata dal 64 al 50%), il sospetto degli autori è che gli atteggiamenti negativi potrebbero essere stati in parte innescati da leader musulmani – che hanno messo in dubbio la sicurezza del vaccino anti morbillo-parotite-rosolia e hanno emesso una fatwa sostenendo che il vaccino era proibito e conteneva ingredienti derivati dai suini – in parte dai guaritori locali che promuovono ‘alternative’ naturali. Altri dati: nel 2019, Iraq (95%), Liberia (93%) e Senegal (92%) hanno registrato la percentuale più alta di intervistati che hanno convenuto che è importante vaccinare i bambini, mentre Hong Kong (36%), Russia (34 %) e Albania (26%) riportano la percentuale più bassa di persone fortemente d’accordo sull’importanza dei vaccini. Lo studio ha poi rilevato che essere maschi o meno istruiti è collegato a una minore possibilità di assunzione del vaccino. L’articolo Fiducia nei vaccini? Cala dove c’è instabilità politica ed estremismo religioso. Lo studio sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Uno studente su tre ritiene che sarebbe utile continuare a usare la didattica a distanza," Nel complesso i ragazzi si sono detti meno soddisfatti della Didattica a Distanza rispetto alla scuola tradizionale, ma a quanto pare chi afferma che per tutti i ragazzi è stata una tragedia, dovrebbe ricredersi, almeno rispetto agli studenti degli ultimi anni delle scuole superiori. Uno studente su tre ritiene che sarebbe utile continuare a usare la didattica a distanza, insieme alle lezioni in aula, anche dopo l’emergenza del Covid-19, e solo 7 ragazzi su 10 osservano che il livello di preparazione raggiunta attraverso le lezioni a distanza sia inferiore a quella che avrebbero avuto andando a scuola. Una percentuale ben più consistente – la metà dei ragazzi- afferma che la DaD è efficace per il recupero o per il consolidamento di argomenti precedenti, mentre poco meno di un ragazzo su tre pensa che sia efficace per l’apprendimento di nuovi argomenti. Circa un ragazzo su sei pensa che migliori addirittura la comprensione degli argomenti trattati rispetto alla didattica tradizionale. Lo racconta un sondaggio di AlmaDiploma in collaborazione con AlmaLaurea pubblicato in questi giorni che ha coinvolto studenti degli ultimi due anni delle scuole superiori da 246 istituti. Una precisazione metodologica: il rapporto in questione ha intervistato per la maggior parte liceali che vivono al centro nord. Fra i 73.2861 studenti interpellati (hanno risposto poi solo uno su tre), di quarta e quinta superiore, il 57% erano liceali, il 33% frequentava gli istituti tecnici e solo il 9,2% gli istituti professionali. Il 34% ha frequentato una scuola del Centro, il 29,7% una del Nord-Est, il 25,7% una scuola del Nord-Ovest, l’8,7% una del Sud e l’1,8% una delle Isole. Insomma, il sud qui è molto sottorappresentato, con un intervistato su dieci.   La Didattica a Distanza (DaD) è stata però vissuta in modo diverso, a seconda del tipo di scuola frequentata, ma il rapporto mostra una sorpresa interessante: i ragazzi dei professionali hanno avuto a disposizione meno strumenti tecnologici, hanno potuto seguire le lezioni più a singhiozzo, ma alla fine sono stati i più soddisfatti di questa esperienza e sono coloro che la vorrebbero proseguire maggiormente. Addirittura il 36% degli studenti professionali dichiara di concentrarsi meglio nel seguire le lezioni con la DaD, contro il 21% dei liceali che afferma lo stesso. Inoltre, i ragazzi dei professionali sono stati i più contenti di come venivano valutati dai loro insegnanti durante la DaD, mentre i compagni lamentavano minore equità rispetto all’esperienza in classe. Sempre gli studenti dei professionali dichiarano molto più frequentemente degli altri di aver intensificato i rapporti con i compagni e anche con gli insegnanti, sentendosi maggiormente parte integrante della classe. La metà dei ragazzi dei professionali ha raccontato che con la DaD il rapporto con gli insegnanti è diventato più intenso. Resta da capire se davvero la DaD è stata per questi ragazzi un buon trampolino, o se invece il problema è la scarsa soddisfazione rispetto alla normale vita in classe.  Non è stata la scuola a creare il gap tecnologico. Questa esperienza lo ha solo amplificato, perché ha fatto emergere la grande diversità di opportunità che persiste fra le famiglie dei giovani italiani. La maggior parte di chi frequenta il professionale proviene da famiglie con basso status socio-economico e in casa ci sono meno pc per persona e meno tablet.  Solo il 43% di loro aveva a disposizione un proprio pc, contro il 55% di chi frequenta l’istituto tecnico e il 59% dei liceali. Il 15% dei ragazzi al professionale aveva a disposizione solo uno smartphone per seguire le lezioni,una percentuale quintupla rispetto ai coetanei liceali. Solo la metà degli studenti professionali intervistati ha seguito le lezioni tutti i giorni per almeno la metà delle ore che avrebbe dovuto essere in classe, contro il 78% dei compagni liceali. Inoltre, dai dati emerge infatti che la scuola ha fornito maggiore supporto agli studenti proprio fra gli indirizzi professionali. Il 10,9% degli studenti professionali ha potuto contare su un aiuto da parte della scuola, contro il 7,1% tra i tecnici e il 4,9% tra i liceali. Per quanto riguarda il supporto dei genitori durante la didattica a distanza, per i ragazzi dei professionali la famiglia è stata più importante rispetto ai ragazzi del liceo: ha risposto di sì rispetto alla necessità di supporto in famiglia, il 44% dei primi contro il 37% dei secondi. Il risultato è che comunque la si pensi, a conti fatti i ragazzi dei professionali lamentano di aver avuto un carico di studio insostenibile nella stessa percentuale dei ragazzi liceali, circa uno su quattro. Post scriptum Ci sono arrivati dei commenti, giusti, sul fatto che la nostra “lettura” accentua l’ 1 su 3 che vorrebbe continuare *anche con* la Dad, rispetto ai 2 su 3 che non vorrebbero. Questo è un ottimo esempio di come i dati si possono interpretare diversamente a seconda della domanda che abbiamo in testa. A noi non interessava dibattere sul successo/insuccesso della Dad come unico metodo di insegnamento, alimentare il duello scuola vs Dad, ma mostrare che non c’è un’unica percezione da parte dei ragazzi come noi adulti siamo soliti pensare, e soprattutto evidenziare che un dato come questo ci deve spingere a riflettere su come integrare la Dad rendendola un valore per l’apprendimento.
Statisticamente sono più i ragazzi che non vedono i benefici della DAD rispetto a  quelli che ne hanno tratto valore aggiunto, ma pensiamo che a noi adulti debba interessare il significato di quell’ 1 su 3 che vorrebbe più DAD. Specie perché riguarda maggiormente gli studenti professionali, quelli più vulnerabili in termini educativi.       L’articolo Uno studente su tre ritiene che sarebbe utile continuare a usare la didattica a distanza sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Che fine ha fatto il riscaldamento climatico? Scopri il mondo post Covid-19,"Abbiamo passato mesi a leggere ovunque che il nostro pianeta stava ringraziando questo blocco forzato dettato dal lockdown: dall’aria più respirabile alla laguna di Venezia piena di pesci. Le emissioni globali giornaliere di CO2 sono diminuite del 17% all’inizio di aprile, rispetto ai livelli medi nel 2019, e complessivamente le emissioni annuali di CO2 per il 2020 dovrebbero essere inferiori del 4-7% rispetto allo scorso anno. Un articolo pubblicato a metà maggio 2020 su Nature stimava che le emissioni di CO2 del settore dei trasporti di superficie sarebbero diminuite addirittura del 20,6% nel 2020.
Il problema è che prima che il COVID-19 si abbattesse sul pianeta, non eravamo per nulla sulla strada giusta per raggiungere l’obiettivo di Parigi. Articolo completo su 24+ edizione premium del Sole 24 Ore. L’articolo Che fine ha fatto il riscaldamento climatico? Scopri il mondo post Covid-19 sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
"Immuni a quota 6,4 milioni di download. Boom di notifiche con la riapertura della scuola","Nuovo aggiornamento sui numeri di Immuni. Ad oggi 6.4 milioni di persone hanno scaricato l’app, ossia il 17% degli smartphone che ci sono in Italia, percentuale dalla quale sono esclusi i minori di 14 anni (pari al 12% della popolazione residente nel nostro Paese). C’è da dire che non sappiamo un po’ di cose. Tipo quanti l’hanno scaricato e poi cancellata. Se sono stati individuati dei focolai, quanti e dove. E la densità di download su base comunale. Dato quest’ultimo che potrebbe aiutare. Comunque, come Info Data ne abbiamo scelti tre, di numeri. Eccolil I download nei primi 7 giorni di rientro a scuola. Gli utenti positivi dal 1 giugno  che avevano immuni e hanno caricato le loro chiavi (21 a giugno, 38 a luglio e 96 in agosto, e 144 nei primi 24 giorni di settembre. Questo delle notifiche è il dato più allarmante. Le notifiche che vengono registrate solo dal 13 luglio sono  4490. Ebbene, 1.109 notifiche sono arrivante solo negli ultimi 10 giorni. Un boom vero che andrebbe forse capito di più. Le notifiche sono le segnalazioni di persone entrate in contatto con positivi. L’accelerazione di questi giorni può indicare un focolaio, o un migliore funzionamento del sistema che ora con queste percentuali di adozione comincia a lavorare meglio. La buona notizia? Dieci casi positivi avevano già ricevuto la notifica di alert da Immuni essendo stati contatti stretti di altro utente positivo che aveva Immuni (potenziali focolai contenuti grazie a Immuni)  L’articolo Immuni a quota 6,4 milioni di download. Boom di notifiche con la riapertura della scuola sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Turismo, che fine hanno fatto canadesi, russi e statunitensi?","Nove viaggiatori stranieri su dieci hanno abbandonato l’Italia tra aprile e giugno. Il segno più tangibile della crisi che ha colpito il turismo nazionale lo riporta Banca d’Italia nel suo bollettino trimestrale, con l’avvertenza che la differenza metodologica dovuta all’impossibilità delle usuali rilevazioni campionarie a causa della pandemia da Covid-19 potrebbe renderla imprecisa. Ma se anche accettassimo qualche punto di errore statistico, la fotografia chiara è che canadesi, russi e statunitensi si sono volatilizzati tra la fine della primavera e l’inizio dell’estate. Il dato peggiore tra i Paesi rilevati spetta al Canada, che con -93% porta il numero degli arrivi da quasi 400mila dello stesso periodo del 2019 ad una cifra che supera poco più le 25mila unità. A vedere le cifre assolute, lo scarto rispetto all’anno precedente fa ancor apiù impressione: –21 milioni di viaggiatori, -84milioni di pernottamenti che si traducono in un drastico -10 miliardi di spesa, che passa da poco più di 12 miliardi del 2019 a 1,8 di quest’anno. E tutto in soli tre mesi, anche se sono quelli dove la pandemia ha colpito più duramente, con lockdown estesi in Italia e nel mondo. E gli italiani? Anche i nostri connazionali nello stesso periodo hanno ridotto i movimenti internazionali. I viaggiatori sono stati 13 milioni in meno, i pernottamenti hanno avuto un calo di 50 milioni di unità e la spesa si è ridotta da 6,3 miliardi a 1,4. Ma da solo, quest’ultimo dato rappresenta come la bilancia del turismo (che pendeva ovviamente verso il nostro Paese, capace di attrarre flussi netti per 5,6 miliardi di euro nello stesso trimestre l’anno scorso) tra aprile e giugno 2020 si è assottigliata fino a 436 milioni di attivo. Cioè, gli italiani hanno sì frenato i viaggi all’estero, ma meno di quanto non abbiano fatto gli stranieri in Italia. E il gap, come mostra il grafico sottostante, è maggiore nei rapporti con Canada, Russia e con i vicini Austria e Svizzera.   Ora si attendono i dati di luglio-settembre, per capire se il cuore della stagione turistica 2020 sarà, almeno sul lato degli arrivi internazionali, definitivamente persa e se gli incentivi sul fronte domestico abbiano saputo, almeno in parte, convincere gli italiani a fare le ferie in patria.   L’articolo Turismo, che fine hanno fatto canadesi, russi e statunitensi? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Dopo omicidi, epatite virale e morti evitabili ora è la volta dei suicidi. La mappa europea","In questi mesi Infodata, e non poteva essere altrimenti, si è occupata largamente della pandemia da nuovo coronavirus.   qualche settimana ha però deciso di raccontare anche le altre cause di morte, finite in secondo piano a causa del racconto dell’epidemia. Dopo essersi occupata di morti evitabili,  omicidi e di epatite virale, ora è la volta dei suicidi. Secondo Eurostat, che li ha censiti, nel 2016 poco meno di 49mila persone si sono tolte la vita nei 27 Paesi dell’Unione. Si tratta, più o meno, dello stesso numero di abitanti di una città come Lecco. Nel 2017 si è registrato un tasso di 11 suicidi ogni 100mila abitanti. Un fenomeno che in 8 casi su 10 riguarda gli uomini. La regione più colpita è la Vidurio ir vakaru Lietuvos regionas in Lituania, dove le persone che si sono tolte la vita nel 2017 sono state 27,73 ogni 100mila abitanti. Seguono la provincia del Luxembourg in Belgio con 24,89 e la regione ungherese del Dél-Alföld con 23,04. All’estremo opposto si trovano diverse regioni turche. Tornando all’interno dei confini dell’Unione, la regione con il più basso tasso di suicidi é la Campania, che tre anni fa ne registrò appena 3,18 ogni 100mila residenti. Mentre la zona italiana con il tasso più alto è la provincia autonoma di Trento dove si è arrivati a 9,95 suicidi ogni 100mila abitanti. Come chiedere aiuto
Se ti trovi in una situazione di emergenza, contatta il 112.
Se tu o una persona che conosci ha dei pensieri suicidi, puoi contattare il Telefono Amico tutti i giorni dalle 10 alle 24 allo 02/23272328 oppure via web a questo indirizzo se utilizzi un sistema operativo Windows, Linux o Android. In alternativa puoi contattare l’associazione Samaritan onlus tutti i giorni tra le 13 e le 22 al numero 800/860022 da rete fissa e allo 06/77208977 da cellulare. L’articolo Dopo omicidi, epatite virale e morti evitabili ora è la volta dei suicidi. La mappa europea sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Emmys o Pandemmys? Tutti i numeri di una edizione storica dell’oscar della Tv,"The night ends with a successful merger between Waystar Royco and #Emmy! Succession (@HBO) wins the Emmy for Outstanding Drama Series! #Emmys pic.twitter.com/Ez7TIdRMMF — Television Academy (@TelevisionAcad) September 21, 2020 In sintesi: nella 72esima edizione degli Emmy Awards che sono andati in onda domenica 20 settembre in una versione tutta virtuale a causa del covid,  vince come miglior serie drammatica “Succession” mentre “Schitt’s Creek” si aggiudica tutti i principali premi comici. “Watchmen” miglior miniserie e Zendaya, protagonista di “Euphoria” è la migliore attrice. Per la prima volta riceve un riconoscimento un adattamento di un fumetto.  Betcha didn’t see a #Friends reunion coming at the 2020 #Emmys! pic.twitter.com/ZQV4p7IJQM — Television Academy (@TelevisionAcad) September 21, 2020 Le star della tv americana hanno partecipato dal salotto di casa alla serata degli Emmy Awards già ribattezzati dal conduttore Jimmy Kimmel ‘PandEmmy’. Che dire su “Succession”: in onda su Hbo e in Italia su Sky Atlantic, segue le vicende della famiglia Roy e del suo patriarca, che controlla uno dei più grandi conglomerati di media e intrattenimento del mondo. Premio per la miglior serie comica, invece, alla serie canadese ‘Schitt’s Creek’, che narra le vicende di una famiglia di ricchi newyorchesi caduti in disgrazia e costretti a vivere in un motel fatiscente.   It’s been a hoot. pic.twitter.com/DWTOpxaHfF — Watchmen (@watchmen) September 21, 2020 Premiate anche ‘Euphoria’ e ‘Watchman’. Julia Garner, migliore attrice non protagonista per ‘Ozark’, ha battuto Meryl Streep in ‘Big Little Lies’ e Helena Bonham Carter in ‘The Crown’. Julia, 26 anni, si è fatta notare come la teen-ager coinvolta negli schemi delle spie sovietiche in ‘The Americans’. Watchmen, della Hbo, è la prima mini serie tratta da un fumetto a vincere un Emmy. Anzi, le statuette portate a casa sono ben undici.    Il 2020 si conferma una edizione storica capace di segnare uno spartiacque nella storia delle serie tv. Molte le novità.  Apple Tv e Disney+ hanno ricevuto le prime candidature agli Emmy rispettivamente per le serie “Morning Show” e “The Mandalorian”. Watchmen  ha ottenuto ben 26 candidature seguita da Marvelous Mrs. Maisel con 20 candidature. Ozark e Succession hanno conquistato entrambe 18 candidature. Netflix la grande sconfitta. Nonostante il numero di candidature Netflix è nuovamente sconfitta con 30 vittorie a 21. Ricordiamo che lo scorso anno era finita 34 a 27 sempre per Hbo.     L’articolo Emmys o Pandemmys? Tutti i numeri di una edizione storica dell’oscar della Tv sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Gli effetti della politica estera di Trump sulle elezioni Usa,"Sono stati definiti Accordi di Abramo. Un lirismo difficilmente contestabile, dato che hanno sancito la pace tra Israele, gli Emirati Arabi Uniti ed il Bahrein. O meglio, dato che questi tre Paesi non erano tecnicamente in guerra tra di loro, hanno definito la normalizzazione dei rapporti diplomatici tra queste nazioni. Un’intesa favorita dall’amministrazione Trump, per la quale questo è un incontestabile successo in politica estera. Eppure due dei tre modelli utilizzati da Infodata per raccontare con i dati le elezioni americane segnalano un aumento delle probabilità che il 3 novembre a festeggiare sia il candidato democratico Joe Biden. Si prenda ad esempio il modello di Nate Silver per FiveThirtyEight.com, finora il più cauto nell’indicare la vittoria dell’ex numero due di Barack Obama: È dalla fine di agosto che questo modello vede ridursi le probabilità di una rielezione di Donald Trump, che ora sono al 22,58%. Sia chiaro, significa che il presidente in carica ha una possibilità su quattro di essere rieletto. Quelle di vincere la Mega Millions lottery, una specie di Superenalotto a stelle e strisce, sono una su 176 milioni. Insomma, la partita è tutt’altro che chiusa. Tanto più che sono molti i fattori che potrebbero influenzare l’esito finale. Intanto, la scorsa settimana ha visto la decisione di Trump di imporre lo stop al download di TikTok e WeChat, app made in China da tempo nel mirino del presidente. Ma soprattutto la morte di Ruth Baden Ginsburg, giudice della Corte suprema americana nominata nel 1993 da Bill Clinton. La sua sostituzione potrebbe avere un impatto, ancora tutto da misurare, sulle presidenziali. Da un lato infatti i repubblicani spingono perché Trump nomini subito un successore. Gli stessi repubblicani che quattro anni fa contestavano l’opportunità per un Obama a fine mandato di nominare il successore del giudice Antonin Scalia, che pure si era spento nove mesi prima delle presidenziali, non sei settimane. Una nomina immediata potrebbe infastidire un elettorato più moderato e anche causare qualche difficoltà interna al Partito repubblicano, proprio perché arrivata in piena campagna elettorale. Tanto che già due senatrici repubblicane, Susan Collins del Maine e Lisa Murkowski dell’Alaska si sono dette contrarie ad una nomina immediata. È pur vero, però, che un rinvio potrebbe compattare l’elettorato conservatore: fosse Trump a nominare il nuovo giudice, adesso o in caso di rielezione, dei nove giudici della Corte suprema sei sarebbero di stampo conservatore. E siccome questo organismo si esprime su temi come l’aborto e i suoi componenti restano in carica a vita, gli effetti si farebbero sentire ben oltre un eventuale secondo mandato di Trump. Come detto, però, i possibili effetti della morte del giudice Ginsburg sulle elezioni sono ancora tutti da valutare. A cominciare dal fatto che è più facile che un elettore voti pensando al portafoglio che alla Corte suprema. Intanto, l’Economist continua a dare vincente Biden: Anche in questo caso, le probabilità di una vittoria democratica sono in crescita da più di due settimane. Non è tutto. Secondo la prestigiosa testata, che si è affidata per il suo modello a due docenti della Columbia University di New York, per Biden non sarebbe nemmeno necessario vincere in Florida. Al momento, infatti, questo modello afferma che ci siano ancora 159 grandi elettori contendibili. E al candidato democratico basterebbe in Nevada e Pennsylvania, dove ha oltre l’80% di chance di successo, per diventare presidente. L’unico modello che vede in crescita le quotazioni di Trump è quello di Jack Kersting, giovane studente dell’Università dell’Alabama. Il suo JHK Forecast vede risalire le possibilità di riconferma del presidente uscente da ben prima della convention repubblicana. Secondo questo modello, le probabilità che Trump venga rieletto sono del 21,85%. Utilizzando il filtro che consente di valutare la situazione nei singoli Stati, vediamo che le probabilità che il presidente uscente vinca in Florida, da molti individuato come lo Stato che deciderà l’esito del voto, sono in costante crescita dalla fine di luglio: due mesi fa erano sotto il 20%, ora hanno superato il 36%. Non é un caso, insomma, se Michael Bloomberg ha deciso di donare 100 milioni di dollari per l’acquisto di spot pubblicitari a favore di Biden a Miami e dintorni. Questa, infine, è la mappa che mostra la situazione nei singoli Stati costruita a partire dalle previsioni di Nate Silver: Come si può notare, anche secondo questo modello per Biden potrebbe non essere necessario vincere in Florida, purché si aggiudichi Arizona, New Hampshire e Pennsylvania, tre Stati nei quali secondo Silver il suo vantaggio su Trump è più basso che in altri. Per gli appassionati di elezioni americane, l’appuntamento è per la prossima settimana con l’aggiornamento delle previsioni. Metodologia
FiveThirtyEight utilizza i dati di sondaggi nazionali e locali, unendoli ad alcuni indicatori di natura economica, ed effettua 40mila simulazioni del risultato elettorale.
L’Economist affianca ai sondaggi quelli che le scienze politiche definiscono fattori strutturali, come ad esempio il maggior interesse verso le elezioni a mano a mano che ci si avvicina al voto.
Il JHK Forecast ai sondaggi e agli indicatori economici unisce la tendenza storica di un singolo Stato a votare democratico o repubblicano. I risultati sono simulati 20mila volte. L’articolo Gli effetti della politica estera di Trump sulle elezioni Usa sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Che fine ha fatto il riscaldamento climatico?,"Abbiamo passato mesi a leggere ovunque che il nostro pianeta stava ringraziando questo blocco forzato dettato dal lockdown: dall’aria più respirabile alla laguna di Venezia piena di pesci. Le emissioni globali giornaliere di CO2 sono diminuite del 17% all’inizio di aprile, rispetto ai livelli medi nel 2019, e complessivamente le emissioni annuali di CO2 per il 2020 dovrebbero essere inferiori del 4-7% rispetto allo scorso anno. Un articolo pubblicato a metà maggio 2020 su Nature stimava che le emissioni di CO2 del settore dei trasporti di superficie sarebbero diminuite addirittura del 20,6% nel 2020.
Il problema è che prima che il COVID-19 si abbattesse sul pianeta, non eravamo per nulla sulla strada giusta per raggiungere l’obiettivo di Parigi. Articolo completo su 24+ edizione premium del Sole 24 Ore. L’articolo Che fine ha fatto il riscaldamento climatico? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Playstation 5, Xbox Series X e trent’anni di console war","Ora è ufficiale: con l’annuncio di prezzo e data di Playstation 5 la nona generazione di console pronta a prendere vita a partire a questo punto da novembre. Dopo sette anni la console war è ripartita. E’ ancora Xbox contro Playstation ma è tutto cambiato, il mercato è cambiato, noi gamer siamo cambiati. Lo strapotere del gioco su smartphone, la fine dell’integrazione hardware-software, la logica dell’ecosistema che cerca di essere sempre più multipiattaforma. E poi c’è da capire meglio il cloud gaming. E scommettere sulla novità della “all digital” console senza lettore ottico, più contemporanee, anzi forse troppo contemporanee che hanno anche un prezzo più abbordabile sopratutto in tempi di recessione globale. Qui trovate gli articoli (e alcune riflessioni) sul Sole 24 Ore sui lanci di Ps5 e Xbox Series X.       Trent’anni di console war. Per raccontare la storia videoludica in termini oggettivi, abbiamo utilizzato i dati proposti da VGchartz che racchiudono i valori di vendita di tutte le console prodotte fino ad oggi, riportando le unità vendute declinate in quattro aree geografiche: le tre principali, per le quali in passato esistevano anche formati dedicati, nord America, Europa e Giappone, a cui è poi aggiunto anche il dato “residuale” per tutto il resto del mondo.
Nell’istogramma che segue, sono state rappresentate le console prodotte in termini di unità vendute, segmentandole in funzione delle aree geografiche di riferimento.
In aggiunta, il grafico a torta, oltre a riportare i valori complessivi per le zone di riferimento e permette di filtrare l’istogramma a seconda dell’area di interesse.   Da un punto di vista assoluto, la console più venduta di sempre risulta essere la PlayStation 2, lanciata sul mercato da Sony nel 2000 e che nel corso degli anni è riuscita a vendere oltre 157 milioni di esemplari in tutto il mondo, anche se il confronto con il Nintendo DS è stato piuttosto serrato alla luce dei quasi 150 milioni di unità vendute per questa console portatile datata 2004.
Sempre portatile è anche la terza classificata, nonché progenitore del DS, ossia il primissimo Game Boy, la cui data di commercializzazione risale addirittura al 1989 e che, nell’arco dei quattordici anni in cui è stato sul mercato, ha superato quota 118 milioni.
Questo podio videoludico è già di per sé abbastanza originale per vari motivi se si pensa ad esempio al diverso timing di commercializzazione, o semplicemente a come ben due delle prime tre console siano portatili, segnale forse che già nel passato era evidente il gradimento del pubblico anche per un sistema di gaming non necessariamente vincolato al televisore e quindi alla realtà prettamente “domestica” in senso stretto.
Un altro dettaglio non trascurabile è dovuto all’assenza di Microsoft tra le prime posizioni anche se, bisogna ricordare, l’azienda americana è arrivata sul mercato dei videogiochi solamente nel 2002 con il lancio della primissima versione di Xbox, risultando per questo parzialmente estromessa da una gara su cui altre realtà hanno sicuramente un vantaggio quantomeno in termini di fanbase consolidate nel tempo.
Resta comunque rilevante che per trovare il primo prodotto targato Microsoft serva scendere fino all’ottava posizione in cui compare Xbox360 con 85,8 milioni di unità, poco sotto alla concorrente diretta del tempo Playstation 3 (87,4) uscita a distanza di poco meno di un anno.
E su questo confronto è possibile anche apprezzare un’altra caratteristica abbastanza significativa relativa alle preferenze di acquisto, questa volta legata alla geolocalizzazione delle vendite. Esaminando la distribuzione geografica, è evidente come Xbox 360 sia stata acquistata in grande maggioranza nel nord America, con quasi 50 milioni di console su poco meno degli 86 complessivi, con una percentuale davvero minima sul territorio giapponese, mentre la rivale Playstation 3 ha una suddivisione tutto sommato equa fra nord America ed Europa, mantenendo comunque numeri di rilievo anche nella terra del Sol Levante (oltre 10 milioni sugli 87 totali). Playstation 4 Vs Xbox One La grande differenza nella diffusione di preferenze si è poi protratta anche nella generazione successiva come dimostrano i dati relativi a Playstation 4 ed Xbox One, uscite entrambe nel 2013 ad una sola settimana di distanza.
Se le cifre riguardanti il mercato nord americano sono assolutamente paragonabili – 36,6 milioni per Sony contro i 31 di Microsoft – il gap tra le due console è decisamente abissale con Playstation 4 in grado di vendere il quadruplo rispetto a Xbox One, affermandosi molto bene anche in Giappone con 21 milioni di unità vendute dove invece la terza genita con la X ha appena superato quota centomila. Al momento tra le console di nuova generazione “domina” PS4 con 112,3 milioni di unità vendute (dati aggiornati al 4 agosto 2020) che supera in classifica persino la prima PlayStation, seguita da Nintendo Switch con le sue 55,7 milioni di unità vendute (dati del 3 giugno 2020) e Xbox One con 37,41 milioni di unità. Come sarà questa next-gen? “Entrambe le console  – si legge sul Sole 24 Ore – avranno tempi di caricamento più rapidi per i giochi e una grafica migliore rispetto ai loro predecessori, anche se si prevede che la Serie X avrà un hardware leggermente più potente. Microsoft ha cambiate le carte in tavola cambiando i confini di un “gioco” che durava da trent’anni. Ogni ciclo di console si basava su una promessa tecnologica accompagnata da un effetto wow. E’ stato così per la generazione di Ps3 e Xbox 360 con a grafica in alta definizione. Realtà virtuale, nuove interfacce (Kinect) e successivamente 4k per l’ottava generazione (l’attuale). Questa nona generazione nasce senza giochi concettualmente ed esteticamente diversi da quelli che abbiamo conosciuto finora. Per giocare a titoli in grado di sfruttare in modo creativo la tecnologia di ray-tracing e la velocità di caricamento delle memorie Ssd e lo streaming ci vorrà ancora un anno e mezzo probabilmente. Anche se i minuti di gioco trasmesso di Spiderman (Spideran Miles Morales) e Demon’s Souls hanno davvero impressionato. Ma come abbiamo imparato con giochi come The Last of Us: parte 2 o Red Dead Redemption 2 sappiamo che ci vorrà ancora tempo. Ma questa volta la promessa non è legata alle specifiche hardware ma alla progettazione di nuove forme di intrattenimento più aperte alla spettacolarizzazione che passano per lo streaming, gli eSport e la possibilità di offrire esperienze di gioco condivise”.
Chi vincerà?
Sette anni fa vinse Ps4 contro Xbox One anche grazie a un prezzo più conveniente (399 contro 499 euro, non poco). Oggi i videogiochi sono diventati una delle più grandi industrie mondiali dell’intrattenimento, con 2,7 miliardi di utenti-gamer. La crescita è accelerata durante la pandemia e quest’anno i giocatori di tutto il mondo dovrebbero spendere quasi 160 miliardi di dollari. Secondo David Gibson, chief investment officer della società Astris Advisory Sony venderà circa cinque milioni di PlayStation e Microsoft tre milioni di Xbox nei primi cinque mesi dal lancio. Ma quasi tutti gli analisti sono convinti che questa è la generazione di console più imprevedibile. Mai il futuro del videogioco è stato così indefinito e sorprendente al tempo stesso. E ora un po’ di numeri: la nascita del gioco online Sebbene i prototipi dei videogiochi siano stati creati dagli scienziati già negli anni ’50, la prima console di gioco non fu introdotta per i consumatori fino agli anni ’70. Successivamente, l’uso dei giochi online ha iniziato a proliferare negli anni ’90 a seguito della diffusa adozione di Internet. Qui vi proponiamo alcune date. L’infografica è di Visual Capitalist 2003: lancio del negozio digitale Steam, che consente ai giocatori di acquistare e recensire giochi online 2004: nasce World of Warcraft, il primo MMO (massivamente multiplayer online) a superare più di 10 milioni di abbonamenti attivi 2007: il gioco online inizia ad avere successo anche sui telefonini 2009: Minecraft viene lanciato e diventa uno dei videogiochi più venduti della storia 2009: Apple annuncia la funzione di acquisto in-app per le app per iPhone 2015: 1,5 miliardi di giocatori in tutto il mondo 2016: viene lanciato Pokémon Go , che genera il maggior reddito di qualsiasi gioco mobile nel suo primo mese.2019: Google rilascia Stadia, un servizio di cloud gaming che consente ai giocatori di giocare senza consoleÈ chiaro che l’innovazione tecnologica gioca un ruolo enorme nel favorire l’evoluzione dei giochi online, ma ci sono anche molti altri fattori in gioco Il mercato dei videogiochi online è stimato raggiungere 196 miliardi di dollari  entro il 2022. E’ ora considerato uno dei settori in più rapida crescita del pianeta. Dai primi prototipi degli anni 50 al cloud gaming: nell’infografiche trovate la timeline delle console, i numeri di vendita e qualche indicazione sul futuro.  L’articolo Playstation 5, Xbox Series X e trent’anni di console war sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri (più uno) sul campionato di Serie A,"Il primo fischio d’inizio è in programma il 19 settembre alle 18 allo stadio Artemio Franchi di Firenze, dove la squadra di casa ospiterà il Torino per la gara inaugurale del campionato di Serie A. Un campionato diverso dal solito, che comincia più tardi e che prende il via in stadi vuoti. Il motivo, ovviamente, è la pandemia di Sars-CoV-2. Sia come sia, Infodata ha scelto tre numeri che arrivano dal database di Transfermarkt, uno dei più importanti siti che si occupa di dati legati al calcio, per presentare la nuova stagione. Per gli amici 5 miliardi, è il valore complessivo dei cartellini dei giocatori del massimo campionato. La rosa che vale di più, almeno sul piano economico, è quella dell’Inter, stimata da Transfermarkt in 720,6 milioni di euro. A questo contribuisce anche il fatto che quella dei nerazzurri, con 37 effettivi, è una delle rose più numerose, seconda solo a quella della Lazio che ne ha 38. Tornando ai valori economici, la seconda squadra è la Juventus con 662,4 milioni, seguita dal Napoli con 591,08. Ultima la neo promossa La Spezia, con 27,83 milioni. In pratica, la rosa spezzina vale la metà di Achraf Hakimi, neoacquisto nerazzurro. È l’età media dei giocatori della Serie A. La squadra più anziana è la Vecchia Signora. Battuta facile (e oggettivamente poco divertente, ndr), ma la Juventus con un’età media di 28,3 anni è la più “anziana” del campionato. Dopodiché, chi non vorrebbe in squadra un 35enne come Cristiano Ronaldo? Nella classifica dell’età media si trovano poi al secondo posto il Benevento con 28,2 e Parma e Lazio appaiate con 27,6. Ultima in classifica il Milan, che con una media di 24,8 anni è la squadra più giovane del campionato. La percentuale di giocatori stranieri che militano in Serie A. Il record spetta all’Udinese, che ha in rosa un 78,1% di atleti nati al di fuori dei confini nazionali. Seguono la Roma con il 72,4% e la Lazio con il 71,1%. La squadra più “italiana” del campionato è invece il Benevento, la cui rosa è composta solo al 30% da calciatori stranieri. Sono le probabilità su cento che sia l’Inter a vincere lo scudetto. A dirlo è Nate Silver, che i lettori di Infodata conosceranno per le sue previsioni sulle elezioni presidenziali americane. Ma su FiveThirtyEight.com, il sito creato dallo statistico americano, ci sono anche previsioni sportive. E per quanto riguarda la Serie A, il portale dà i nerazzurri favoriti. C’è poi un 22% di probabilità che la Juventus vinca il decimo scudetto di fila, un 12% che a trionfare siano Atalanta o Milan. Ma questi sono numeri: il campo è tutta un’altra cosa. L’articolo Tre numeri (più uno) sul campionato di Serie A sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
La matematica dietro le mascherine. Pensiero critico della società data-driven (10)," Tutti i dati sono locali. Pensiero critico della società data-driven Inquinamento, dove sono i dati sulla qualità dell’aria? Pensiero critico della società data-driven (3) Che cosa è il machine learning e come usarlo? Pensiero critico della società data-driven (4) Cento miliardi di messaggi WhatsApp ogni giorno. Pensiero critico della società data-driven (5) Le teorie del complotto, le mappe e la comicità. Pensiero critico della società data-driven (6) Cosa ha chiesto l’America a Google nell’ultimo decennio? Pensiero critico della società data-driven (7) Newsgame e gli spazi del giornalismo. Pensiero critico della società data-driven (8) iutare il mondo con le mappe. Pensiero critico della società data-driven (9) L’articolo La matematica dietro le mascherine. Pensiero critico della società data-driven (10) sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Nasa ed Esa insieme per studiare dall’alto le biomasse. Nascerà la più grande mappa mondiale delle foreste," Maap è l’acronimo di Multi-Mission Algorithm and Analysis Platform. Nasce come progetto di collaborazione tra la Nasa ed Esa, gli enti spaziali di Stati Uniti ed Europa, per per supportare la ricerca sulle biomasse forestali.  L’intendo è quello di riunire dati, algoritmi e capacità di elaborazione rilevanti in un ambiente cloud comune al fine di studiare dallo spazio alberi e pianti sulla superficie terreste.   I dati raccolti ed elaborati attraverso Maap saranno messi a disposizione della comunità scientifica e utilizzati, tra le altre cose, per disegnare una mappatura più accurata delle foreste di tutto il mondo. Come si legge qui la piattaforma nasce per essere interoperabile.  I metadati vengono raccolti e pubblicati in Common Metadata Repository ( CMR ) tramite Metadata Management Tool (MMT).  La piattaforma e l’approccio di gestione dei dati, si legge nel sito, sono progettati per ridurre le barriere all’uso dei dati. Qui, per cultura personale, trovare le linee guida della Nasa sull’uso degli Open data. La versione pilota di Maap fa parte della missione spaziale Biomass e il sito lo trovate qui. La roadmap.  Il satellite Biomass sarà lanciato nel 2022. Capgemini ha iniziato a sviluppare la piattaforma nel 2017.  Nella prima versione, i dati iniziali GEDI sono già disponibili ed è in corso il supporto per i futuri dati di missione Nisar e Biomass. Maap diventerà pienamente operativo e aperto al pubblico nel 2021.   L’articolo Nasa ed Esa insieme per studiare dall’alto le biomasse. Nascerà la più grande mappa mondiale delle foreste sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri (più uno) sul campionato di Serie A che comincia domani,"Il primo fischio d’inizio è in programma domani alle 18 allo stadio Artemio Franchi di Firenze, dove la squadra di casa ospiterà il Torino per la gara inaugurale del campionato di Serie A. Un campionato diverso dal solito, che comincia più tardi e che prende il via in stadi vuoti. Il motivo, ovviamente, è la pandemia di Sars-CoV-2. Sia come sia, Infodata ha scelto tre numeri che arrivano dal database di Transfermarkt, uno dei più importanti siti che si occupa di dati legati al calcio, per presentare la nuova stagione. Per gli amici 5 miliardi, è il valore complessivo dei cartellini dei giocatori del massimo campionato. La rosa che vale di più, almeno sul piano economico, è quella dell’Inter, stimata da Transfermarkt in 720,6 milioni di euro. A questo contribuisce anche il fatto che quella dei nerazzurri, con 37 effettivi, è una delle rose più numerose, seconda solo a quella della Lazio che ne ha 38. Tornando ai valori economici, la seconda squadra è la Juventus con 662,4 milioni, seguita dal Napoli con 591,08. Ultima la neo promossa La Spezia, con 27,83 milioni. In pratica, la rosa spezzina vale la metà di Achraf Hakimi, neoacquisto nerazzurro. È l’età media dei giocatori della Serie A. La squadra più anziana è la Vecchia Signora. Battuta facile (e oggettivamente poco divertente, ndr), ma la Juventus con un’età media di 28,3 anni è la più “anziana” del campionato. Dopodiché, chi non vorrebbe in squadra un 35enne come Cristiano Ronaldo? Nella classifica dell’età media si trovano poi al secondo posto il Benevento con 28,2 e Parma e Lazio appaiate con 27,6. Ultima in classifica il Milan, che con una media di 24,8 anni è la squadra più giovane del campionato. La percentuale di giocatori stranieri che militano in Serie A. Il record spetta all’Udinese, che ha in rosa un 78,1% di atleti nati al di fuori dei confini nazionali. Seguono la Roma con il 72,4% e la Lazio con il 71,1%. La squadra più “italiana” del campionato è invece il Benevento, la cui rosa è composta solo al 30% da calciatori stranieri. Sono le probabilità su cento che sia l’Inter a vincere lo scudetto. A dirlo è Nate Silver, che i lettori di Infodata conosceranno per le sue previsioni sulle elezioni presidenziali americane. Ma su FiveThirtyEight.com, il sito creato dallo statistico americano, ci sono anche previsioni sportive. E per quanto riguarda la Serie A, il portale dà i nerazzurri favoriti. C’è poi un 22% di probabilità che la Juventus vinca il decimo scudetto di fila, un 12% che a trionfare siano Atalanta o Milan. Ma questi sono numeri: il campo è tutta un’altra cosa. L’articolo Tre numeri (più uno) sul campionato di Serie A che comincia domani sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
"Democrazia, rappresentatività e partiti politici. L’Italia e il resto del mondo","Seicentotrenta deputati, 315 senatori, un totale di 945 parlamentari eletti. Troppi per chi reputa esagerati i costi della politica. I critici della proposta, al contrario, lamentano una riduzione della rappresentanza democratica, che deriverebbe dal taglio dei parlamentari. Le eventuali modifiche agli articoli 56, 57 e 59 della Costituzione porterebbe il numero di parlamentari a 400 deputati e 200 senatori. Il referendum costituzionale del 20 e 21 settembre ci chiama a raccolta, per esprimerci e schierarci con un SI oppure un NO. Come decidere? Non leggerete consigli andando avanti nella lettura. Quello che vi proponiamo sono gli amati numeri che siete soliti trovare su InfoData. Per comprendere come si posiziona l’Italia rispetto al resto del mondo in termini di rappresentanza democratica. Possiamo darne subito uno. L’Italia è la terza nazione al mondo per numero di parlamentari. Dopo la Cina, con i suoi 2980 membri dell’Assemblea Nazionale del Popolo, e il Regno Unito con 1432, di cui 650 deputati direttamente eletti nella Camera dei Comuni. Il numero di parlamentari in Italia è quindi realmente eccessivo? Come in tutte le analisi non basta un solo dato a raccontare un fenomeno. Per rispondere alla domanda è necessario ampliare la ricerca. Concentriamoci dunque su altri due indicatori: la popolazione e il rapporto tra questa e il numero di parlamentari. Per fotografare meglio la situazione del Parlamento italiano rispetto al resto del mondo possiamo servirci di una grafica interattiva. All’interno della fascia rossa e possibile scegliere uno dei tre indicatori: rapporto tra popolazione e numero di parlamentari, numero di parlamentari e, da ultimo, popolazione. La grafica mostra una classifica in base all’indicatore selezionato. Il cerchio più grande rappresenta il massimo mondiale per l’indicatore. Il pallino all’interno il valore del singolo stato. In rosso è evidenziato il valore dell’Italia, ma è possibile osservare altri stati grazie al menù a tendina. Per rendere l’analisi ancora più interessante sono stati aggiunti i pulsanti YES e NO. Come cambierebbero le classifiche se in Italia il numero dei parlamentari fosse ridotto? È possibile scoprirlo cliccando sul pulsante YES e tornare alla situazione attuale cliccando NO. Ricominciamo da dove avevamo iniziato. Terza per numero di parlamentari, l’Italia passerebbe diciottesima se dovesse vincere il SI, dietro nazioni europee come Francia, Germania e Spagna. Eppure, come anticipato, se parliamo di rappresentanza democratica il numero di parlamentari non è l’indicatore più significativo da monitorare. Concentriamoci piuttosto sul rapporto tra popolazione e numero di parlamentari. Partendo dal nostro numeratore. L’Italia, con oltre 59 milioni di abitanti, si posiziona 23esima al mondo per popolazione, terza in UE. Attualmente il nostro paese è in 74esima posizione se calcoliamo il rapporto tra popolazione e numero di parlamentari. Con quasi 60 milioni di abitanti, gli attuali parlamentari rappresentano ognuno 62815 cittadini italiani. Pensiamo agli stati europei più vicini a noi. In Francia ogni parlamentare rappresenta oltre 70mila francesi, in Germania viene invece eletto un parlamentare ogni 105545 abitanti. Due delle cinque nazioni europee con un rapporto superiore al nostro (quindi una minore rappresentanza democratica), insieme a Paesi Bassi, Spagna e Polonia. Sono invece diversi i paesi davanti al nostro per rappresentanza. Belgio, Regno Unito, Portogallo, Austria, Grecia, giusto per fare alcuni esempi. Malta guida la classifica, grazie all’elezione di un parlamentare ogni 6mila abitanti. Come cambierebbe questa classifica in caso di vittoria del SI? l’Italia passerebbe al 107esimo posto nel mondo, con un rappresentante ogni 99mila abitanti circa. Il che significherebbe il penultimo posto in Unione Europea. Solo la Germania avrebbe un rapporto popolazione/parlamentari superiore al nostro. Tornando alla nostra domanda, non è semplice né oggettivo definire una soglia che indichi il numero perfetto di parlamentari. Quello che però ci raccontano i numeri è che il nostro paese non è certamente un’anomalia rispetto al resto del mondo e del continente. L’articolo Democrazia, rappresentatività e partiti politici. L’Italia e il resto del mondo sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Playstation 5 vs Xbox Series X. Trent’anni di console war in grafici e numeri,"Ora è ufficiale: con l’annuncio di prezzo e data di Playstation 5 la nona generazione di console pronta a prendere vita a partire a questo punto da novembre. Dopo sette anni la console war è ripartita. E’ ancora Xbox contro Playstation ma è tutto cambiato, il mercato è cambiato, noi gamer siamo cambiati. Lo strapotere del gioco su smartphone, la fine dell’integrazione hardware-software, la logica dell’ecosistema che cerca di essere sempre più multipiattaforma. E poi c’è da capire meglio il cloud gaming. E scommettere sulla novità della “all digital” console senza lettore ottico, più contemporanee, anzi forse troppo contemporanee che hanno anche un prezzo più abbordabile sopratutto in tempi di recessione globale. Qui trovate gli articoli (e alcune riflessioni) sul Sole 24 Ore sui lanci di Ps5 e Xbox Series X.       Trent’anni di console war. Per raccontare la storia videoludica in termini oggettivi, abbiamo utilizzato i dati proposti da VGchartz che racchiudono i valori di vendita di tutte le console prodotte fino ad oggi, riportando le unità vendute declinate in quattro aree geografiche: le tre principali, per le quali in passato esistevano anche formati dedicati, nord America, Europa e Giappone, a cui è poi aggiunto anche il dato “residuale” per tutto il resto del mondo.
Nell’istogramma che segue, sono state rappresentate le console prodotte in termini di unità vendute, segmentandole in funzione delle aree geografiche di riferimento.
In aggiunta, il grafico a torta, oltre a riportare i valori complessivi per le zone di riferimento e permette di filtrare l’istogramma a seconda dell’area di interesse.   Da un punto di vista assoluto, la console più venduta di sempre risulta essere la PlayStation 2, lanciata sul mercato da Sony nel 2000 e che nel corso degli anni è riuscita a vendere oltre 157 milioni di esemplari in tutto il mondo, anche se il confronto con il Nintendo DS è stato piuttosto serrato alla luce dei quasi 150 milioni di unità vendute per questa console portatile datata 2004.
Sempre portatile è anche la terza classificata, nonché progenitore del DS, ossia il primissimo Game Boy, la cui data di commercializzazione risale addirittura al 1989 e che, nell’arco dei quattordici anni in cui è stato sul mercato, ha superato quota 118 milioni.
Questo podio videoludico è già di per sé abbastanza originale per vari motivi se si pensa ad esempio al diverso timing di commercializzazione, o semplicemente a come ben due delle prime tre console siano portatili, segnale forse che già nel passato era evidente il gradimento del pubblico anche per un sistema di gaming non necessariamente vincolato al televisore e quindi alla realtà prettamente “domestica” in senso stretto.
Un altro dettaglio non trascurabile è dovuto all’assenza di Microsoft tra le prime posizioni anche se, bisogna ricordare, l’azienda americana è arrivata sul mercato dei videogiochi solamente nel 2002 con il lancio della primissima versione di Xbox, risultando per questo parzialmente estromessa da una gara su cui altre realtà hanno sicuramente un vantaggio quantomeno in termini di fanbase consolidate nel tempo.
Resta comunque rilevante che per trovare il primo prodotto targato Microsoft serva scendere fino all’ottava posizione in cui compare Xbox360 con 85,8 milioni di unità, poco sotto alla concorrente diretta del tempo Playstation 3 (87,4) uscita a distanza di poco meno di un anno.
E su questo confronto è possibile anche apprezzare un’altra caratteristica abbastanza significativa relativa alle preferenze di acquisto, questa volta legata alla geolocalizzazione delle vendite. Esaminando la distribuzione geografica, è evidente come Xbox 360 sia stata acquistata in grande maggioranza nel nord America, con quasi 50 milioni di console su poco meno degli 86 complessivi, con una percentuale davvero minima sul territorio giapponese, mentre la rivale Playstation 3 ha una suddivisione tutto sommato equa fra nord America ed Europa, mantenendo comunque numeri di rilievo anche nella terra del Sol Levante (oltre 10 milioni sugli 87 totali). Playstation 4 Vs Xbox One La grande differenza nella diffusione di preferenze si è poi protratta anche nella generazione successiva come dimostrano i dati relativi a Playstation 4 ed Xbox One, uscite entrambe nel 2013 ad una sola settimana di distanza.
Se le cifre riguardanti il mercato nord americano sono assolutamente paragonabili – 36,6 milioni per Sony contro i 31 di Microsoft – il gap tra le due console è decisamente abissale con Playstation 4 in grado di vendere il quadruplo rispetto a Xbox One, affermandosi molto bene anche in Giappone con 21 milioni di unità vendute dove invece la terza genita con la X ha appena superato quota centomila. Al momento tra le console di nuova generazione “domina” PS4 con 112,3 milioni di unità vendute (dati aggiornati al 4 agosto 2020) che supera in classifica persino la prima PlayStation, seguita da Nintendo Switch con le sue 55,7 milioni di unità vendute (dati del 3 giugno 2020) e Xbox One con 37,41 milioni di unità. Come sarà questa next-gen? “Entrambe le console  – si legge sul Sole 24 Ore – avranno tempi di caricamento più rapidi per i giochi e una grafica migliore rispetto ai loro predecessori, anche se si prevede che la Serie X avrà un hardware leggermente più potente. Microsoft ha cambiate le carte in tavola cambiando i confini di un “gioco” che durava da trent’anni. Ogni ciclo di console si basava su una promessa tecnologica accompagnata da un effetto wow. E’ stato così per la generazione di Ps3 e Xbox 360 con a grafica in alta definizione. Realtà virtuale, nuove interfacce (Kinect) e successivamente 4k per l’ottava generazione (l’attuale). Questa nona generazione nasce senza giochi concettualmente ed esteticamente diversi da quelli che abbiamo conosciuto finora. Per giocare a titoli in grado di sfruttare in modo creativo la tecnologia di ray-tracing e la velocità di caricamento delle memorie Ssd e lo streaming ci vorrà ancora un anno e mezzo probabilmente. Anche se i minuti di gioco trasmesso di Spiderman (Spideran Miles Morales) e Demon’s Souls hanno davvero impressionato. Ma come abbiamo imparato con giochi come The Last of Us: parte 2 o Red Dead Redemption 2 sappiamo che ci vorrà ancora tempo. Ma questa volta la promessa non è legata alle specifiche hardware ma alla progettazione di nuove forme di intrattenimento più aperte alla spettacolarizzazione che passano per lo streaming, gli eSport e la possibilità di offrire esperienze di gioco condivise”.
Chi vincerà?
Sette anni fa vinse Ps4 contro Xbox One anche grazie a un prezzo più conveniente (399 contro 499 euro, non poco). Oggi i videogiochi sono diventati una delle più grandi industrie mondiali dell’intrattenimento, con 2,7 miliardi di utenti-gamer. La crescita è accelerata durante la pandemia e quest’anno i giocatori di tutto il mondo dovrebbero spendere quasi 160 miliardi di dollari. Secondo David Gibson, chief investment officer della società Astris Advisory Sony venderà circa cinque milioni di PlayStation e Microsoft tre milioni di Xbox nei primi cinque mesi dal lancio. Ma quasi tutti gli analisti sono convinti che questa è la generazione di console più imprevedibile. Mai il futuro del videogioco è stato così indefinito e sorprendente al tempo stesso. E ora un po’ di numeri: la nascita del gioco online Sebbene i prototipi dei videogiochi siano stati creati dagli scienziati già negli anni ’50, la prima console di gioco non fu introdotta per i consumatori fino agli anni ’70. Successivamente, l’uso dei giochi online ha iniziato a proliferare negli anni ’90 a seguito della diffusa adozione di Internet. Qui vi proponiamo alcune date. L’infografica è di Visual Capitalist 2003: lancio del negozio digitale Steam, che consente ai giocatori di acquistare e recensire giochi online 2004: nasce World of Warcraft, il primo MMO (massivamente multiplayer online) a superare più di 10 milioni di abbonamenti attivi 2007: il gioco online inizia ad avere successo anche sui telefonini 2009: Minecraft viene lanciato e diventa uno dei videogiochi più venduti della storia 2009: Apple annuncia la funzione di acquisto in-app per le app per iPhone 2015: 1,5 miliardi di giocatori in tutto il mondo 2016: viene lanciato Pokémon Go , che genera il maggior reddito di qualsiasi gioco mobile nel suo primo mese.2019: Google rilascia Stadia, un servizio di cloud gaming che consente ai giocatori di giocare senza consoleÈ chiaro che l’innovazione tecnologica gioca un ruolo enorme nel favorire l’evoluzione dei giochi online, ma ci sono anche molti altri fattori in gioco Il mercato dei videogiochi online è stimato raggiungere 196 miliardi di dollari  entro il 2022. E’ ora considerato uno dei settori in più rapida crescita del pianeta. Dai primi prototipi degli anni 50 al cloud gaming: nell’infografiche trovate la timeline delle console, i numeri di vendita e qualche indicazione sul futuro.  L’articolo Playstation 5 vs Xbox Series X. Trent’anni di console war in grafici e numeri sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Nasa ed Esa insieme per studiare dall’alto le biomasse. Nasce la più grande mappa mondiale delle foreste," Maap è l’acronimo di Multi-Mission Algorithm and Analysis Platform. Nasce come progetto di collaborazione tra la Nasa ed Esa, gli enti spaziali di Stati Uniti ed Europa, per per supportare la ricerca sulle biomasse forestali.  L’intendo è quello di riunire dati, algoritmi e capacità di elaborazione rilevanti in un ambiente cloud comune al fine di studiare dallo spazio alberi e pianti sulla superficie terreste.   I dati raccolti ed elaborati attraverso Maap saranno messi a disposizione della comunità scientifica e utilizzati, tra le altre cose, per disegnare una mappatura più accurata delle foreste di tutto il mondo. Come si legge qui la piattaforma nasce per essere interoperabile.  I metadati vengono raccolti e pubblicati in Common Metadata Repository ( CMR ) tramite Metadata Management Tool (MMT).  La piattaforma e l’approccio di gestione dei dati, si legge nel sito, sono progettati per ridurre le barriere all’uso dei dati. Qui, per cultura personale, trovare le linee guida della Nasa sull’uso degli Open data. La versione pilota di Maap fa parte della missione spaziale Biomass e il sito lo trovate qui. La roadmap.  Il satellite Biomass sarà lanciato nel 2022. Capgemini ha iniziato a sviluppare la piattaforma nel 2017.  Nella prima versione, i dati iniziali GEDI sono già disponibili ed è in corso il supporto per i futuri dati di missione Nisar e Biomass. Maap diventerà pienamente operativo e aperto al pubblico nel 2021.   L’articolo Nasa ed Esa insieme per studiare dall’alto le biomasse. Nasce la più grande mappa mondiale delle foreste sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri (più uno) sul campionato di Serie A,"Quello iniziato ieri è un campionato diverso dal solito, che comincia più tardi e che prende il via in stadi vuoti. Il motivo, ovviamente, è la pandemia di Sars-CoV-2. Sia come sia, Infodata ha scelto tre numeri che arrivano dal database di Transfermarkt, uno dei più importanti siti che si occupa di dati legati al calcio, per presentare la nuova stagione. Per gli amici 5 miliardi, è il valore complessivo dei cartellini dei giocatori del massimo campionato. La rosa che vale di più, almeno sul piano economico, è quella dell’Inter, stimata da Transfermarkt in 720,6 milioni di euro. A questo contribuisce anche il fatto che quella dei nerazzurri, con 37 effettivi, è una delle rose più numerose, seconda solo a quella della Lazio che ne ha 38. Tornando ai valori economici, la seconda squadra è la Juventus con 662,4 milioni, seguita dal Napoli con 591,08. Ultima la neo promossa La Spezia, con 27,83 milioni. In pratica, la rosa spezzina vale la metà di Achraf Hakimi, neoacquisto nerazzurro. È l’età media dei giocatori della Serie A. La squadra più anziana è la Vecchia Signora. Battuta facile (e oggettivamente poco divertente, ndr), ma la Juventus con un’età media di 28,3 anni è la più “anziana” del campionato. Dopodiché, chi non vorrebbe in squadra un 35enne come Cristiano Ronaldo? Nella classifica dell’età media si trovano poi al secondo posto il Benevento con 28,2 e Parma e Lazio appaiate con 27,6. Ultima in classifica il Milan, che con una media di 24,8 anni è la squadra più giovane del campionato. La percentuale di giocatori stranieri che militano in Serie A. Il record spetta all’Udinese, che ha in rosa un 78,1% di atleti nati al di fuori dei confini nazionali. Seguono la Roma con il 72,4% e la Lazio con il 71,1%. La squadra più “italiana” del campionato è invece il Benevento, la cui rosa è composta solo al 30% da calciatori stranieri. Sono le probabilità su cento che sia l’Inter a vincere lo scudetto. A dirlo è Nate Silver, che i lettori di Infodata conosceranno per le sue previsioni sulle elezioni presidenziali americane. Ma su FiveThirtyEight.com, il sito creato dallo statistico americano, ci sono anche previsioni sportive. E per quanto riguarda la Serie A, il portale dà i nerazzurri favoriti. C’è poi un 22% di probabilità che la Juventus vinca il decimo scudetto di fila, un 12% che a trionfare siano Atalanta o Milan. Ma questi sono numeri: il campo è tutta un’altra cosa. L’articolo Tre numeri (più uno) sul campionato di Serie A sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
In Italia solo un italiano su due ha fatto l’influenzale. E in Europa?,"Può rappresentare un’arma in più per contrastare la Covid-19 durante la stagione invernale. Nel senso che, riducendo le ospedalizzazioni, ridurrà il rischio di sovraccaricare gli ospedali. Che è una delle ragioni che hanno imposto il lockdown della scorsa primavera. Si tratta del vaccino antinfluenzale, che il Servizio sanitario nazionale offre gratuitamente agli over 65, alle donne in gravidanza, al personale sanitario e alle forze dell’ordine, a chi lavora a contatto con gli animali e ai donatori di sangue. Ma quanti sono gli anziani, categoria maggiormente a rischio di esiti infausti sia per quanto riguarda l’influenza che la Covid-19, che effettivamente si vaccinano? Eurostat ha recentemente pubblicato i dati relativi alla percentuale di anziani che si vaccinano contro l’influenza nei Paesi europei. Infodata li ha raccolti su questa mappa: Le dimensioni delle bandiere rappresentano la percentuale di persone over 65 vaccinate. Più sono grandi, maggiore è la quota di chi si è fatto iniettare l’antinfluenzale. Cliccando su ogni bandiera un pop-up mostrerà l’aumento delle coperture vaccinali nel corso degli ultimi dieci anni. In generale a livello europeo le cose non vanno benissimo. Nel senso che due anni fa solo il 41% delle persone con più di 65 anni si vaccinò contro l’influenza. Una malattia che, secondo l’Istituto superiore di sanità, uccide ogni anno circa 8mila persone nel nostro Paese. Il Paese che nel 2018 ottenne la copertura più alta fu il Regno Unito, con un 72% di anziani protetti contro il virus dell’influenza. Seguirono l’Irlanda con 68,5 e l’Olanda con 62,7. In fondo alla classifica la Macedonia del Nord, con appena il 6,9% di over 65 vaccinati, quindi la Lettonia con 7,7 e l’Estonia con 10,2. L’Italia fu una delle nazioni con la percentuale più alta, raggiungendo il 52,7%. Ma appunto guardano alla serie storica si vede come il dato italiano sia andato peggiorando negli anni. Nel 2009 il 66,3% degli over 65 si vaccinò: da lì iniziò una discesa che toccò il suo punto più basso nel 2015 (48,65%). Mai come quest’anno, però, è importante tenere alta la copertura.   L’articolo In Italia solo un italiano su due ha fatto l’influenzale. E in Europa? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Quanto vale tutta la ricchezza del mondo (pre-Covid-19)? 88,7 trilioni di dollari","L’economia globale può sembrare un concetto astratto. Non lo è, anche quando si contano soldi nell’ordine del trillione che per negli Usa e nel mondo anglosassone equivale a 1000 miliardi. In questa infografica che usa quella che in matematico è definito il diagramma Voronoi dal nome di Georgij Voronoi viene rappresentato il Pil (prodotto interno lordo) delle economie mondiale in data 2019, quindi ancora in epoca pre-Covid-19. I dati sono della Banca Mondiale e l’infografica è stata realizzata da HowMuch. Volendo usare un numero di sintesi la ricchezza globale generata è pari a 87,8 trilioni.  Si distinguono bene gli Stati Uniti, la Cina, la Germania e il Giappone. Quest’anno cambierà tutto. O quasi. Magari non nelle proporzioni ma sicuramente nei numeri assoluti. Secondo la Banca Mondiale almeno 100 milioni di persone potrebbero scivolare in una condizione di povertà estrema sempre a causa della pandemia Covid-19. Ricordiamo che sono 100 milioni di persone costrette a vivere con meno di 1,90 dollari al giorno. La contrazione del Pil nel 2020 Nel secondo trimestre Ocse indica un record negativo di -6,9% del Pil nel G20, dopo -3,5% nel primo trimestre. Si tratta di un andamento decisamente peggiore rispetto alla crisi finanziaria, quando il Pil del G20 aveva segnato un punto di caduta massimo dell’1,6% nel primo trimestre 2009. Tra i Paesi dell’area solo la Cina e’ riuscita a chiudere il secondo trimestre 2020 con una crescita del Pil (+11,5%), essendo entrata prima degli altri Paesi nella crisi (-10% nel primo trimestre) e avendo quindi iniziato prima la ripresa. Esclusa la Cina, la flessione media del Pil degli altri Paesi del G20 e’ stata dell’11,8% nel periodo tra aprile e giugno, quando le ricadute della pandemia sono state piu’ pesanti. Il calo piu’ ampio e’ quello dell’India (-25,2%), seguita dal Regno Unito (-20,4%). L’arretramento e’ stato netto anche in Messico (-17,1%), Sud Africa (-16,4%), Francia (-13,8%), Italia (-12,8%), Canada (-11,5%), Turchia (-11%), Brasile e Germania (entrambe -9,7%), Stati Uniti (-9,1%), Giappone (-7,95), Australia (-7%) e Indonesia (-6,9%). La contrazione e’ stata meno pronunciata in Corea e Russia (-3,2% entrambe). Per l’area Ocse (cioe’ i soli Paesi industrializzati), il calo del Pil trimestrale risulta del 10,6%. Su base annua, il Pil del G20 e’ diminuito del 9,1% nel trimestre a giugno, dopo essere calato dell’1,7% nel precedente. Tra i Paesi del G20, la Cina ha segnato la performance migliore (+3,2%), l’India la peggiore (-23,5%), seguita dal Regno Unito (-21,7%)    Alcune conseguenze
Come abbiamo letto la contrazione del Pil globale rischia di essere a due cifre e di invertire i recenti progressi nella riduzione del numero delle persone più povere del mondo. Un totale di mezzo miliardo di persone potrebbe essere spinto in povertà dal COVID-19. In un rapporto pubblicato il 9 aprile, l’organizzazione stima che fra il 6 e l’8% della popolazione mondiale rischia la povertà in seguito al blocco delle attività economiche deciso per cercare di contrastare la diffusione del virus. Secondo i calcoli dell’organizzazione, nel 2020 mancheranno all’appello ben 3.400 miliardi di dollari di reddito da lavoro nel 2020. Ben 2 miliardi di persone lavorano in nero e solo 1 disoccupato su 5 ha diritto a una qualche forma di indennità. Anche in Italia, prosegue l’analisi di Oxfam, ci sono milioni di lavoratori precari che sono esclusi dagli aiuti la contrazione dei consumi e redditi causata dallo shock pandemico rischi di ridurre in povertà tra il 6 e l’8% della popolazione mondiale. Dei 176 milioni con un reddito inferiore a 3,20 dollari al giorno, due terzi si trovano nell’Asia meridionale. Solo una robusta ripresa globale invertirà questa tendenza. L’articolo Quanto vale tutta la ricchezza del mondo (pre-Covid-19)? 88,7 trilioni di dollari sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Democrazia, rappresentatività e partiti politici. L’Italia e il referendum","Seicentotrenta deputati, 315 senatori, un totale di 945 parlamentari eletti. Troppi per chi reputa esagerati i costi della politica. I critici della proposta, al contrario, lamentano una riduzione della rappresentanza democratica, che deriverebbe dal taglio dei parlamentari. Le eventuali modifiche agli articoli 56, 57 e 59 della Costituzione porterebbe il numero di parlamentari a 400 deputati e 200 senatori. Il referendum costituzionale del 20 e 21 settembre ci chiama a raccolta, per esprimerci e schierarci con un SI oppure un NO. Come decidere? Non leggerete consigli andando avanti nella lettura. Quello che vi proponiamo sono gli amati numeri che siete soliti trovare su InfoData. Per comprendere come si posiziona l’Italia rispetto al resto del mondo in termini di rappresentanza democratica. Possiamo darne subito uno. L’Italia è la terza nazione al mondo per numero di parlamentari. Dopo la Cina, con i suoi 2980 membri dell’Assemblea Nazionale del Popolo, e il Regno Unito con 1432, di cui 650 deputati direttamente eletti nella Camera dei Comuni. Il numero di parlamentari in Italia è quindi realmente eccessivo? Come in tutte le analisi non basta un solo dato a raccontare un fenomeno. Per rispondere alla domanda è necessario ampliare la ricerca. Concentriamoci dunque su altri due indicatori: la popolazione e il rapporto tra questa e il numero di parlamentari. Per fotografare meglio la situazione del Parlamento italiano rispetto al resto del mondo possiamo servirci di una grafica interattiva. All’interno della fascia rossa e possibile scegliere uno dei tre indicatori: rapporto tra popolazione e numero di parlamentari, numero di parlamentari e, da ultimo, popolazione. La grafica mostra una classifica in base all’indicatore selezionato. Il cerchio più grande rappresenta il massimo mondiale per l’indicatore. Il pallino all’interno il valore del singolo stato. In rosso è evidenziato il valore dell’Italia, ma è possibile osservare altri stati grazie al menù a tendina. Per rendere l’analisi ancora più interessante sono stati aggiunti i pulsanti YES e NO. Come cambierebbero le classifiche se in Italia il numero dei parlamentari fosse ridotto? È possibile scoprirlo cliccando sul pulsante YES e tornare alla situazione attuale cliccando NO. Ricominciamo da dove avevamo iniziato. Terza per numero di parlamentari, l’Italia passerebbe diciottesima se dovesse vincere il SI, dietro nazioni europee come Francia, Germania e Spagna. Eppure, come anticipato, se parliamo di rappresentanza democratica il numero di parlamentari non è l’indicatore più significativo da monitorare. Concentriamoci piuttosto sul rapporto tra popolazione e numero di parlamentari. Partendo dal nostro numeratore. L’Italia, con oltre 59 milioni di abitanti, si posiziona 23esima al mondo per popolazione, terza in UE. Attualmente il nostro paese è in 74esima posizione se calcoliamo il rapporto tra popolazione e numero di parlamentari. Con quasi 60 milioni di abitanti, gli attuali parlamentari rappresentano ognuno 62815 cittadini italiani. Pensiamo agli stati europei più vicini a noi. In Francia ogni parlamentare rappresenta oltre 70mila francesi, in Germania viene invece eletto un parlamentare ogni 105545 abitanti. Due delle cinque nazioni europee con un rapporto superiore al nostro (quindi una minore rappresentanza democratica), insieme a Paesi Bassi, Spagna e Polonia. Sono invece diversi i paesi davanti al nostro per rappresentanza. Belgio, Regno Unito, Portogallo, Austria, Grecia, giusto per fare alcuni esempi. Malta guida la classifica, grazie all’elezione di un parlamentare ogni 6mila abitanti. Come cambierebbe questa classifica in caso di vittoria del SI? l’Italia passerebbe al 107esimo posto nel mondo, con un rappresentante ogni 99mila abitanti circa. Il che significherebbe il penultimo posto in Unione Europea. Solo la Germania avrebbe un rapporto popolazione/parlamentari superiore al nostro. Tornando alla nostra domanda, non è semplice né oggettivo definire una soglia che indichi il numero perfetto di parlamentari. Quello che però ci raccontano i numeri è che il nostro paese non è certamente un’anomalia rispetto al resto del mondo e del continente. L’articolo Democrazia, rappresentatività e partiti politici. L’Italia e il referendum sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto ne sai sui referendum? Il quiz per “nerd” sulla Costituzione,"Con il referendum del 20 e 21 settembre gli italiani saranno chiamati ad esprimersi sulla modifica degli articoli 56, 57 e 59 della Costituzione, al secolo sul taglio dei parlamentari. La legge approvata chiede, a partire dalla prossima legislatura, di ridurre il numero di deputati da 630 a 400 e il numero di senatori da 315 a 200. Sulla scheda chi andrà a votare troverà scritto il quesito: «Approvate il testo della Legge Costituzionale concernente “Modifiche degli articoli 56, 57 e 59 della Costituzione in materia di riduzione del numero dei parlamentari” approvato dal Parlamento e pubblicato nella Gazzetta Ufficiale della Repubblica italiana – Serie generale – n. 240 del 12 ottobre 2019?». Chi risponde “sì” approva il taglio dei parlamentari, chi vota “no” è contrario al taglio e vuole mantenere le attuali regole. A raccogliere le firme necessarie per far svolgere il referendum costituzionale sulla legge approvata il 10 ottobre 2019 che porta i 945 seggi attuali a 600 sono stati 64 senatori, di cui 41 di Forza Italia, vale a dire un quinto del plenum di uno delle due assemblee legislative).. (Leggi l’articolo completo) Noi di Info Data abbiamo predisposto un quiz sulla storia dei referendum tenuti in Italia, per mettere alla prova la vostra memoria e la conoscenza dei termini e del funzionamento di questo istituto. Sono nove domande in tutto e per ciascuna vi è una sola risposta corretta. Alcune risposte sono semplici (adatte ai noob del diritto costituzionale) altre più difficili e decisamente per pro. Infine, per qualcuna, occorre usare l’intuito e la capacità di stimare i fenomeni per individuare la risposta corretta, se non la si conosce. In bocca al lupo e, se vi va, commentate con il numero di risposte giuste che avete dato. Gli spoiler non saranno pubblicati!  I precedenti: spoiler. Il primo è quello del 7 ottobre 2001 quando si tiene il referendum per confermare o no la riforma del Titolo V della Carta, approvata dalla maggioranza dell’Unione negli anni dei governo Prodi, D’Alema e Amato: passa con il 64,2% di voti favorevoli anche se l’affluenza si ferma poco oltre il 34%. Il secondo caso di referendum confermativo, 25-26 giugno 2006, riguarda la riforma costituzionale varata dal governo Berlusconi (su ispirazione della Lega di Bossi e con Calderoli ministro delle Riforme): la cosiddetta ‘devolution’ è bocciata con il 61% mentre i votanti raggiungono il 52%. Il 4 dicembre 2016 è la volta del terzo referendum costituzionale nella storia repubblicana: la maggioranza dei votanti respinge il disegno di legge costituzionale della riforma Renzi-Boschi, approvata in via definitiva dalla Camera ad aprile 2016 e che puntava tra l’altro a superare il bicameralismo perfetto ai danni del Senato. A dire no è il 59,11%, contro il 40,89% di sì. I votanti però sono record, quasi il 69%. Prima conseguenza politica le dimissioni del governo Renzi.
L’articolo 138 della Costituzione.  Il referendum confermativo per le leggi costituzionali è disciplinato dall’articolo 138 della Carta. Serve a sottoporre ai cittadini la riforma votata dal Parlamento, ma può essere richiesto solo se i sì della Camera e del Senato non superano i due terzi dei componenti dell’assemblea. Chi può chiederlo. Tre sono i modi previsti dalla Costituzione per far partire la macchina referendaria: a chiedere il referendum possono essere 5mila elettori, 5 Consigli regionali oppure, come è stato annunciato oggi, da un quinto dei membri di una delle Camere (126 deputati o 64 senatori). NIENTE QUORUM – A differenza dei referendum abrogativi, per la validità del referendum costituzionale non è obbligatorio che vada a votare la metà più uno degli elettori aventi diritto: la riforma costituzionale sottoposta a referendum non è promulgata se non è approvata dalla maggioranza dei voti validi, indipendente da quante persone si recano ai seggi.   Gli altri tipi di referendum  La Costituzione prevede referendum abrogativi (ne sono stati celebrati in Italia 67 dal 1948) e non abrogativi. Tra i referendum non abrogativi, la Carta distingue quelli istituzionali (solo quello del 2 giugno 1946 tra monarchia e Repubblica), di indirizzo (solo quello sul conferimento del mandato costituente al Parlamento europeo del 18 giugno 1989) e costituzionali. L’articolo Quanto ne sai sui referendum? Il quiz per “nerd” sulla Costituzione sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di dati: le mappe catastali più aperte e accessibili. Basta citare la fonte,"Dal 24 settembre, operatori e cittadini possono consultare la cartografia catastale senza limiti, anche per realizzare nuovi servizi o applicazioni. Lo comunica del’Agenzia delle Entrate. Grazie alla nuova licenza d’uso, sarà quindi possibile utilizzare le mappe catastali integrandole con altre informazioni e distribuire i materiali prodotti, anche a scopo commerciale, purché venga sempre citata la fonte. Con questo ampliamento della licenza i dati potranno quindi essere impiegati con maggiore facilità in diversi ambiti: dalla fiscalità locale al governo del territorio e dell’urbanistica, dalla valutazione degli immobili ai trasferimenti di diritti reali, dalla gestione delle emergenze alla tutela e valorizzazione dell’ambiente e dei beni culturali. L’Agenzia delle Entrate mette a disposizione due servizi online per la consultazione della cartografia catastale: il servizio standard internazionale Web Map Service (WMS), con il quale è possibile creare mappe dinamiche che integrano la cartografia catastale con qualsiasi altro dato geografico, e il Geoportale Cartografico Catastale, che permette di ricercare una qualsiasi particella tramite il suo identificativo. Attraverso questi servizi, basati sulle più recenti tecnologie, i cittadini, le imprese, i professionisti e le pubbliche amministrazioni possono navigare dinamicamente su 300 mila mappe catastali, nelle quali sono rappresentati oltre 85 milioni di particelle e 18 milioni di fabbricati. E’ un piccola grande rivoluzione, sviluppatori, data journalist, ricercatori (e imprenditori) potranno sfruttare questo immenso patrimonio informativo per indagare, studiare e comprendere meglio il nostro patrimonio immobiliare. Le applicazioni sono tutte da inventare e vanno nella direzione di una società data-driven, come la vogliamo noi. Qui segnaliamo un mini-tutorial di Andrea Borruso. A lui ancora una volta i nostri complimenti. Qui l’accesso al Geoportale cartografico statale. E’ iniziata una nuova rubrica di Info Data per segnalare novità e nuove policy sui dati sia in ambito pubblico che privato. Se avete segnalazioni scriveteci infodata@ilsole24ore.com Qui la prima puntata  L’articolo A proposito di dati: le mappe catastali più aperte e accessibili. Basta citare la fonte sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Sorpresa: il clima ci spaventa almeno quanto il Covid-19. La paure globali,"   Nonostante la pandemia, molti europei vedono oggi il cambiamento climatico come la più grande minaccia per il proprio paese. Incredibile, ma pare sia così, stando all’ultimo grande sondaggio di Pew Research condotto su un campione di 14.276 adulti dal 10 giugno al 3 agosto 2020. Nota bene: la ricerca ha riguardato solo 14 paesi economicamente avanzati: Stati Uniti, Canada, Belgio, Danimarca, Francia, Germania, Italia, Paesi Bassi, Spagna, Svezia, Regno Unito, Australia, Giappone e Corea del Sud. In questo campione di “fortunati”, il 70% degli intervistati considera il cambiamento climatico  una grande preoccupazione per il paese, contro il 69% che afferma lo stesso della diffusione delle malattie infettive. Nel complesso è maggiore la fetta di persone preoccupate più di tutto per il riscaldamento globale, per l’inquinamento e per i loro effetti, di quanti si sentono minacciati prevalentemente dalla crisi economica, dal terrorismo, da conflitti nucleari e dalla povertà. È interessante il gradiente di genere: le donne si dicono più preoccupate degli uomini dei cambiamenti climatici, in tutti i paesi. In Svezia addirittura il gap è di 16 punti percentuali, in Germania del 13, in Italia di 6. Consideriamo comunque che il campione a livello nazionale è esiguo. La percentuale di coloro che vedono il riscaldamento globale come una grave minaccia è significativamente più alta oggi in nove dei dieci paesi che il Centro ha monitorato negli ultimi sette anni. Ad esempio, nel Regno Unito, nel 2013 il 48% degli intervistati considerava il cambiamento climatico come una grave minaccia: oggi siamo al 71%. Questo dato si può leggere in modi diversi: come riflesso di una sempre maggiore consapevolezza dell’impatto del clima su diversi aspetti della nostra vita, oppure del fatto che molte persone ancora sottovalutano la reale dei pericoli derivanti da non riuscire a proteggere adeguatamente la popolazione dalle epidemie. Destra e sinistra Esiste una correlazione fra orientamento politico e paura predominante. Nella maggior parte dei paesi, le persone “di sinistra” (con le dovute differenze) tendono ad essere più preoccupati per il cambiamento climatico rispetto alle persone “di destra”, le quali esprimono maggiore preoccupazione per il terrorismo e per le migrazioni su larga scala. Riguardo a quest’ultimo aspetto, si osserva che minore è il livello di istruzione, maggiore è la probabilità di interpretare la migrazione su larga scala come una grave minaccia. L’Italia per esempio presenta la più alta percentuale di persone di destra che si dicono spaventate dal fenomeno migratorio (il 54% di chi vota a destra, il doppio di chi vota a sinistra). Siamo il terzo paese per polarizzazione su questo argomento: ci sono 27 punti percentuali di distanza fra le due parti politiche, che rende l’Italia uno dei paesi con la sinistra meno preoccupata di una fantomatica “minaccia” rappresentata dalle migrazioni. Quanto preoccupa l’economia? Il Fondo monetario internazionale prevede che l’economia globale si contrarrà nel 2020 del 4,9%. Il COVID-19 sembra tradursi in una crescita della preoccupazione rispetto all’andamento dell’economia, in tutti i paesi intervistati, anche se rimane una preoccupazione percepita come tale da meno persone rispetto ad altri temi, come il terrorismo e i cyberattacchi. La fetta di popolazione che ha paura di una crisi economica si è allargata notevolmente nella maggior parte rispetto al 2018. L’Italia è il paese dove il numero delle persone preoccupate per l’economia su scala globale è cresciuto di meno: due anni fa il 50% degli intervistati era gravemente preoccupato per questo, oggi lo è il 55%. Una percentuale comunque sempre minore rispetto al Regno Unito, alla Francia e alla Spagna.  I sudcoreani sono i più preoccupati: più di otto su dieci (83%) descrivono la situazione economica globale come una grave minaccia, mentre meno preoccupati sono danesi e svedesi (solo il 40% si dice preoccupato).   La povertà continua a non essere fra le priorità La povertà invece continua a interessare solo la metà delle persone nel 14 paesi esaminati, mentre il 40% è severamente preoccupato del tema delle migrazioni.  Diversi anni fa, il gran numero di rifugiati che lasciavano luoghi come Iraq e Siria erano considerati una delle principali minacce da molti in Italia e nel Regno Unito. Oggi, in 11 dei 14 paesi esaminati, il movimento di un gran numero di persone da un paese all’altro è visto come la minaccia meno preoccupante rispetto alle altre. Infine, in generale, le persone anziane sono più preoccupate per le minacce alla sicurezza, sia come terrorismo che come cyberattacchi. Il 72% degli over 50 considera il terrorismo una grave minaccia, rispetto al 53% tra i 18-29 enni. Divari di età simili si manifestano nelle preoccupazioni per gli attacchi informatici e la diffusione di armi nucleari.                 L’articolo Sorpresa: il clima ci spaventa almeno quanto il Covid-19. La paure globali sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di dati: dopo trenta giorni Google Drive cancella i file nel cestino,"A partire dal 13 ottobre Google aspetterà trenta giorni prima di cancellare i dati dal vostro cestino. La cancellazione è automatica e definitiva. La decisione di Mountain View è quella di uniformare le regole che già oggi vigono per Gmail anche sul proprio servizio storage. La nuova policy, annunciata sul loro blog ufficiale, precisa però che questa regola automatica non varrà per il servizio a pagamento Vault, incluso dentro ai pacchetti di Enterprise, Business, Education ed Essentials di G Suite. Gli amministratori di questi servizi avranno a disposizione altri 25 giorni per recuperare i file cancellati. Ad ogni modo per tutti compariranno delle notifiche quando il servizio sarà attivo. Inizia oggi una nuova rubrica di Info Data per segnalare nuove policy sui dati sia in ambito pubblico che privato. Se avete segnalazioni scriveteci infodata@ilsole24ore.com L’articolo A proposito di dati: dopo trenta giorni Google Drive cancella i file nel cestino sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Referendum, il segreto del successo del «Sì»? Il reddito di cittadinanza","Esiste una correlazione positiva tra il risultato del sì al referendum sul taglio dei parlamentari e la percentuale di persone che hanno beneficiato del reddito o della pensione di cittadinanza. Nel senso che la riforma costituzionale è stata approvata con percentuali più alte in quelle province italiane in cui è più diffusa la misura di sostegno al reddito introdotta dal primo governo Conte. Il risultato è rappresentato nell’infografica sopra. Per leggere l’articolo integrale andata su 24+ edizione premium del Sole 24 Ore L’articolo Referendum, il segreto del successo del «Sì»? Il reddito di cittadinanza sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Fiducia nei vaccini? Cala dove c’è instabilità politica ed estremismo religioso,"   Un nuovo studio rileva che la fiducia del pubblico nella sicurezza dei vaccini è volatile e altamente variabile tra i paesi. La scetticismo tende a crescere insieme all’instabilità politica e all’estremismo religioso. I risultati dello studio che ha coinvolto 149 paesi tra il 2015 e il 2019,  sono stati ottenuti attraverso 290 sondaggi e sono stati pubblicati sulla rivista medica Lancet, e si basano sui dati di oltre 284.000 adulti a cui è stato chiesto se considerano i vaccini importanti, sicuri ed efficaci. Secondo gli autori, i governi dovrebbero ora essere più vigili nel valutare la fiducia del pubblico nei vaccini e rispondere rapidamente alle preoccupazioni. “È fondamentale, con malattie nuove ed emergenti come la pandemia di Covid-19, monitorare regolarmente gli atteggiamenti delle persone per identificare rapidamente Paesi e gruppi con fiducia in declino, in modo da identificare dove c’è bisogno di ricostruire un sentimento positivo e ottimizzare la diffusione di nuovi vaccini salvavita”, spiega Heidi Larson della London School of Hygiene & Tropical Medicine, Regno Unito, che ha guidato la ricerca. Larson avverte: “La rapida diffusione della disinformazione” e di fake news online “è una delle principali minacce alla resilienza dei programmi di vaccinazione in tutto il mondo Lo studio ha rilevato sei paesi in cui la fiducia nei vaccini è diminuita in modo significativo dal 2015. Sono Indonesia, Pakistan, Serbia, Azerbaigian, Afghanistan e Nigeria. Segnali di miglioramento della fiducia tra il 2018 e il 2019 in alcuni Stati membri dell’UE, tra cui Finlandia, Francia, Irlanda e Italia. Qui trovate lo studio integrale  Il caso dell’Europa. Il vecchio Continente mette insieme anime diverse, situazioni diverse, e anche l’atteggiamento verso le iniezioni scudo mostra un’estrema variabilità. Si passa da una fiducia ferma al 19% in Lituania a una più diffusa al 66% in Finlandia. Ma non si va oltre questa percentuale. E’ il range osservato al 31 dicembre 2019. Ma, guardando i trend, emergono segnali di risalita in alcuni Paesi. Fra questi proprio l’Italia, che in passato è finita sotto i riflettori per dati di coperture vaccinali in discesa libera e oggi dal sondaggio risulta fra le aree in cui la fiducia nella sicurezza delle iniezioni scudo sta aumentando.   Fiducia nei vaccini? L’Organizzazione mondiale della sanità dichiara che l’esitazione nei confronti dei vaccini è stata una delle dieci principali minacce alla salute globale nel 2019. “Quando c’è un forte calo nella copertura vaccinale – spiega Larson a Adnkronos – è spesso perché c’è un’infondata paura sulla sicurezza dei vaccini che semina dubbi e sfiducia. A volte c’è un piccolo rischio che viene rapidamente diffuso e amplificato fino a sembrare molto più grande. Ci sono anche casi in cui i dibattiti sui vaccini sono stati volutamente polarizzati, sfruttando i dubbi del pubblico e le debolezze del sistema per scopi politici, mentre il declino della fiducia nei vaccini in altri luoghi può essere influenzato da una sfiducia generale nel governo e nelle élite scientifiche“. Cosa è il Vaccine Confidence Project.  E’ stato fondato dieci anni fa per fornire un approccio sistematico al monitoraggio dell’atteggiamento del pubblico nei confronti dei vaccini e per informare i responsabili politici delle tendenze in evoluzione nel mondo. Dove c’è meno fiducia. Nell’Unione europea sono state rilevate recenti perdite significative di fiducia nella sicurezza dei vaccini in Polonia (un calo dal 64% di persone fortemente d’accordo sul fatto che i vaccini sono sicuri nel novembre 2018 al 53% di dicembre 2019), riflettendo il crescente impatto di un movimento no-vax molto organizzato. In Francia, dove la fiducia nei vaccini è stata costantemente bassa, c’è stato un marcato aumento, dal 22% di novembre 2018, al 30% di dicembre 2019. Nel Regno Unito, l’aumento è dal 47% di maggio 2018 al 52% di novembre 2019. Nel resto del mondo. I rischi di un vaccino contro la dengue (Dengvaxia) nelle Filippine nel 2017 hanno portato a un drastico calo della fiducia nella sicurezza, hanno influito sull’adozione dei vaccini di routine, e hanno fatto sì che le Filippine abbandonassero il posizionamento fra i primi 10 paesi con il più alto livello complessivo di fiducia che avevano nel 2015, crollando al 70esimo posto nel 2019. In Corea del Sud, gli sforzi di mobilitazione online contro l’immunizzazione infantile da parte di community come Anaki (abbreviazione coreana di “allevare bambini senza farmaci”), sono stati identificati come barriera chiave alla vaccinazione. In Indonesia, che ha avuto uno dei maggiori cali di fiducia al mondo (la percezione della sicurezza è calata dal 64 al 50%), il sospetto degli autori è che gli atteggiamenti negativi potrebbero essere stati in parte innescati da leader musulmani – che hanno messo in dubbio la sicurezza del vaccino anti morbillo-parotite-rosolia e hanno emesso una fatwa sostenendo che il vaccino era proibito e conteneva ingredienti derivati dai suini – in parte dai guaritori locali che promuovono ‘alternative’ naturali. Altri dati: nel 2019, Iraq (95%), Liberia (93%) e Senegal (92%) hanno registrato la percentuale più alta di intervistati che hanno convenuto che è importante vaccinare i bambini, mentre Hong Kong (36%), Russia (34 %) e Albania (26%) riportano la percentuale più bassa di persone fortemente d’accordo sull’importanza dei vaccini. Lo studio ha poi rilevato che essere maschi o meno istruiti è collegato a una minore possibilità di assunzione del vaccino. L’articolo Fiducia nei vaccini? Cala dove c’è instabilità politica ed estremismo religioso sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Regionali, il Pd festeggia. Ma i numeri dicono che non è il caso","«Siamo il primo partito». Non ha usato mezzi termini il segretario del Pd Nicola Zingaretti nel commentare l’esito delle elezioni regionali del 20 e 21 settembre. Esultanza giustificata, se si pensa che nei giorni precedenti al voto voci davano il centrodestra vincente sia in Puglia che in Toscana, due delle tre regioni insieme alla Campania vinte invece dal centrosinistra con un candidato democratico. Ma i numeri giustificano quest’esultanza? Sotto questo profilo, la questione è più complessa. Infodata ha raccolto i dati relativi alle percentuali ottenute dal Pd alle regionali, alle europee dello scorso anno e alle politiche di due anni fa. Ovviamente, solo in quelle regioni chiamate al voto questo fine settimana. Il risultato è rappresentato in questa infografica: Nell’infografica il pallino rosso indica il risultato delle elezioni regionali, quello blu fa riferimento alle europee, mentre il giallo rappresenta le politiche. Più un pallino è a destra, maggiore è la percentuale ottenuta dal Pd in quella competizione, più è grande, maggiore è stata l’affluenza. Intanto si può dire che nelle tre regioni in cui ha vinto il centrosinistra, oltre che nelle Marche, il Pd ha ottenuto un risultato superiore alle politiche del 2018, probabilmente il punto più basso toccato finora dai democratici, almeno in termini elettorali. Se quindi è questo il raffronto, migliorare non era poi così difficile. Certo è che il risultato ottenuto dal Pd è importante soprattutto in Campania, dove era presente una lista del presidente Vincenzo De Luca, capace di ottenere il 13,3%. Un successo, quello dei democratici campani, ottenuto a discapito degli alleati di governo grillini, passati dal 30,1% delle politiche a poco meno del 10%. Difficile valutare la situazione in Valle d’Aosta perché alle politiche il Pd si presentò insieme agli autonomisti dell’Alpe, Epav, Stella Alpina, Union valdotaine e Union valdotaine progressiste. Mentre alle regionali ha formato il Progetto civico progressista con Rete Civica ed Europa Verde. Circostanze che rendono difficile pesare il voto dei soli democratici. Di sicuro il calo rispetto alle politiche c’è stato, ma è dovuto in buona parte al fatto che l’Union Valdotaine ha corso da sola sfiorando il 16%. Nulla però di nemmeno lontanamente paragonabile a quanto avvenuto in Veneto, dove il Partito democratico è arrivato all’11,9%. È vero che, visti i risultati, gli alleati del Movimento 5 Stelle farebbero carte false per un risultato del genere (in Veneto si sono fermati al 3,25%), ma alle europee dello scorso anno, quelle della Lega al 40%, il Pd sfiorò il 19%. La ragione del crollo, da queste parti, ha però un nome e un cognome: Luca Zaia. Che ha ottenuto percentuali più alte di quante non ne siano andate al sì al taglio dei parlamentari, sia in Veneto che a livello nazionale. Infine c’è la Liguria, dove il Pd si è fermato poco sotto al 20%, così come avvenne alle politiche di due anni fa. La differenza importante è che domenica e lunedì ha votato il 50,7% dei liguri, mentre alle politiche alle urne ci andò il 72,9% degli elettori. In numeri assoluti si è passati dai 169mila voti di due anni fa ai 124mila dello scorso fine settimana. Tirando le somme, come sempre avviene quando si tratta di elezioni locali è difficile trovare un vincitore assoluto, specie se si guarda ai numeri. L’alternativa è l’aneddotica, quella per cui hanno vinto tutti e non ha vinto nessuno. E ci si può definire primo partito. L’articolo Regionali, il Pd festeggia. Ma i numeri dicono che non è il caso sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
La matematica dietro le mascherine. Pensiero critico della società data-driven," Tutti i dati sono locali. Pensiero critico della società data-driven Inquinamento, dove sono i dati sulla qualità dell’aria? Pensiero critico della società data-driven (3) Che cosa è il machine learning e come usarlo? Pensiero critico della società data-driven (4) Cento miliardi di messaggi WhatsApp ogni giorno. Pensiero critico della società data-driven (5) Le teorie del complotto, le mappe e la comicità. Pensiero critico della società data-driven (6) Cosa ha chiesto l’America a Google nell’ultimo decennio? Pensiero critico della società data-driven (7) Newsgame e gli spazi del giornalismo. Pensiero critico della società data-driven (8) iutare il mondo con le mappe. Pensiero critico della società data-driven (9) L’articolo La matematica dietro le mascherine. Pensiero critico della società data-driven sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Ansia, stress e paura: l’impatto della pandemia sui genitori","Il Workforce Confidence Index di LinkedIn è un’indagine che ha coinvolto oltre 1.000 professionisti italiani, rileva gli attuali stati d’animo sul mercato del lavoro italiano utilizzando un punteggio di fiducia. Gli ultimi insight di LinkedIn mostrano che la fiducia dei professionisti in Italia è rimasta stabile rispetto alla precedente ricerca, riportando il punteggio dell’indice di fiducia nazionale a 33 (su una scala da -100 a 100). Abbiamo scelto tre numeri per descrivere le evidenze dello studio di LinkedIn. La percentuale dei genitori che lavorano in Italia che ha ammesso di aver fatto fatica a concentrarsi sul lavoro mentre i propri figli erano a casa La percentuale dei genitori con un impiego in Italia hanno dovuto lavorare oltre il normale orario di lavoro a causa delle responsabilità derivate dall’assistere i più piccoli La percentuale di donne che ha riferito un aumento dei livelli di stress e di ansia, il 6% in più rispetto alle loro controparti maschili. Con la chiusura delle scuole dovuta alla pandemia, si legge nella ricerca di LinkedIn molti genitori che lavorano hanno dovuto assumersi ulteriori responsabilità, come accudire e istruire a tempo pieno i propri figli. Con intuibili conseguenze sulla concentrazione nel lavoro. La ricerca di un equilibrio fra queste nuove responsabilità ha anche fatto sì che molti genitori impiegati abbiano dovuto lavorare alcune ore aggiuntive al di fuori del loro normale orario di lavoro.  Come più volte scritto su Info Data e su 24+ edizione premium del Sole 24 Ore chi se l’è passata peggio sono le donne. Scrivono gli analisti di LinkedIn: “Mentre i genitori lavoratori di sesso maschile (56%) e quelli di sesso femminile (54%) hanno quasi la stessa probabilità di chiedere al partner di alternarsi nelle responsabilità di badare ai più piccoli, gli uomini sono leggermente più propensi a chiedere questo tipo di scambio. Inoltre, dover badare ai bambini a tempo pieno è una responsabilità che ricade leggermente più spesso sulle donne (27%) rispetto agli uomini (23%). In più, le donne lavoratrici risultano meno fiduciose dei loro colleghi maschi, relativamente alle prospettive di carriera a lungo termine presentano un indice di fiducia di 25 (su una scala da -100 a 100), mentre riguardo alla loro fiducia nella capacità di gestire le loro finanze personali emerge uno score di 15 (su una scala da -100 a 100). L’aggiungersi di altre responsabilità domestiche e la drastica destabilizzazione dell’equilibrio tra vita privata e vita lavorativa stanno avendo un impatto evidente sulle professioniste. Metodologia
Il LinkedIn Workforce Confidence Index si basa su un’indagine quantitativa online dei membri con sede in Italia. Riflette la percezione attuale dei professionisti sul mercato del lavoro e la loro fiducia riguardo alla possibilità di ottenere un nuovo lavoro o mantenere quello attuale, migliorare la proprio situazione finanziaria o fare avanzamenti di carriera. Questi dati si basano sulle risposte di oltre 1.000 professionisti in Italia, con dati rilevati dal 27 luglio al 23 agosto. Per ulteriori informazioni e insight sull’ultima edizione del Workforce Confidence Index di LinkedIn, è possibile visitare il sito web al seguente link: https://lnkd.in/g8Dj-5S L’articolo Ansia, stress e paura: l’impatto della pandemia sui genitori sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto costano gli alcolici in Italia? E nel resto d’Europa?," Certo non è un periodo in cui ci sia molto da brindare, ma se avete qualcosa da festeggiare con un brindisi conviene farlo in Romania e non in Finlandia. Dopo aver analizzato i prezzi del pane, Infodata continua la sua serie dedicata al costo della vita, concentrandosi questa volta sugli alcolici. Anche in questo caso, i dati arrivano dall’Eurostat, che ha analizzato i prezzi nel 2019. Fatto 100 il livello dei prezzi medi su base europea, il valore più alto si registra in Finlandia (191) dove acquistare bevande alcoliche costa quasi il doppio rispetto agli altri Paesi del continente. In Romania, d’altro canto, si spende il 24% in meno che nel resto d’Europa.  Con un incide pari a 103,9, l’Italia è sostanzialmente in linea con la media europea, appena sopra il 100,7 della Francia, principale competitor europeo nella produzione vinicola. Cercheremo di capire nelle prossime puntate cosa è cambiato con il Covid-19 e quali sono gli scenari a brevissimo termine per misurare la qualità della vita della persone. La prima puntata sul pane la trovate qui.  Segue.. L’articolo Quanto costano gli alcolici in Italia? E nel resto d’Europa? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Scuola, tre numeri per raccontare (finalmente) il ritorno sui banchi","Lunedì 14 settembre si torna a scuola. O almeno, questa è la data in cui si tornerà sui banchi nella maggior parte delle regioni italiane. Già, perché c’è chi ha già cominciato, come gli studenti della provincia autonoma di Bolzano, e che invece aspetterà fino al 24 settembre, come accadrà in Puglia, Abruzzo, Basilicata e Campania. Sia come sia, Infodata ha scelto di raccontare l’inizio del primo anno scolastico dopo il lockdown utilizzando i numeri. Eccoli: è il numero di studenti per insegnante nella scuola primaria italiana. Il dato, elaborato da Eurostat, è aggiornato al 2018 e quindi giocoforza non tiene conto delle assunzioni decise dal governo durante l’estate. Ad ogni modo, la media europea è di 13,6 studenti per insegnante alla scuola primaria. Nelle scuole dell’infanzia italiane il rapporto è di 12,2 contro una media europea di 10,9. Alle secondarie di primo grado siamo a 11 contro i 12 registrati a livello continentale, alle vecchie superiori a 10,4 contro 11,3. espresso in dollari, è lo stipendio lordo medio annuo di un insegnate di scuola primaria dopo 15 anni di esperienza. In euro sono 32.048,15. Dopo lo stesso periodo, un professore delle secondarie di secondo grado ne guadagna 42.227. Ovvero, in euro, 35.863,18. I dati, calcolati sul triennio 2017-2019, arrivano dall’Ocse. Secondo la quale un docente tedesco delle primarie, a parità di esperienza, guadagna 77.638 dollari, mentre un professore ne incassa 88.893. Lasciamo al lettore la conversione in euro. è la percentuale di insegnanti italiani delle scuole primarie che ha più di 50 anni. Il dato arriva da Eurostat ed è aggiornato al 2018. Nello stesso anno, la media europea era del 33,01%. Alle secondarie di primo grado la quota italiana è del 50,2% contro una media continentale del 37,93%, mentre alle secondarie di secondo grado si sale al 56,7% contro un dato europeo del 40,16%. L’articolo Scuola, tre numeri per raccontare (finalmente) il ritorno sui banchi sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto ne sai sui referendum? Il quiz per “nerd” sulla Costituzione,"Con il referendum del 20 e 21 settembre gli italiani saranno chiamati ad esprimersi sulla modifica degli articoli 56, 57 e 59 della Costituzione, al secolo sul taglio dei parlamentari. La legge approvata chiede, a partire dalla prossima legislatura, di ridurre il numero di deputati da 630 a 400 e il numero di senatori da 315 a 200. Sulla scheda chi andrà a votare troverà scritto il quesito: «Approvate il testo della Legge Costituzionale concernente “Modifiche degli articoli 56, 57 e 59 della Costituzione in materia di riduzione del numero dei parlamentari” approvato dal Parlamento e pubblicato nella Gazzetta Ufficiale della Repubblica italiana – Serie generale – n. 240 del 12 ottobre 2019?». Chi risponde “sì” approva il taglio dei parlamentari, chi vota “no” è contrario al taglio e vuole mantenere le attuali regole. A raccogliere le firme necessarie per far svolgere il referendum costituzionale sulla legge approvata il 10 ottobre 2019 che porta i 945 seggi attuali a 600 sono stati 64 senatori, di cui 41 di Forza Italia, vale a dire un quinto del plenum di uno delle due assemblee legislative).. (Leggi l’articolo completo) Noi di Info Data abbiamo predisposto un quiz sulla storia dei referendum tenuti in Italia, per mettere alla prova la vostra memoria e la conoscenza dei termini e del funzionamento di questo istituto. Sono nove domande in tutto e per ciascuna vi è una sola risposta corretta. Alcune risposte sono semplici (adatte ai noob del diritto costituzionale) altre più difficili e decisamente per pro. Infine, per qualcuna, occorre usare l’intuito e la capacità di stimare i fenomeni per individuare la risposta corretta, se non la si conosce. In bocca al lupo e, se vi va, commentate con il numero di risposte giuste che avete dato. Gli spoiler non saranno pubblicati!  I precedenti: spoiler. Il primo è quello del 7 ottobre 2001 quando si tiene il referendum per confermare o no la riforma del Titolo V della Carta, approvata dalla maggioranza dell’Unione negli anni dei governo Prodi, D’Alema e Amato: passa con il 64,2% di voti favorevoli anche se l’affluenza si ferma poco oltre il 34%. Il secondo caso di referendum confermativo, 25-26 giugno 2006, riguarda la riforma costituzionale varata dal governo Berlusconi (su ispirazione della Lega di Bossi e con Calderoli ministro delle Riforme): la cosiddetta ‘devolution’ è bocciata con il 61% mentre i votanti raggiungono il 52%. Il 4 dicembre 2016 è la volta del terzo referendum costituzionale nella storia repubblicana: la maggioranza dei votanti respinge il disegno di legge costituzionale della riforma Renzi-Boschi, approvata in via definitiva dalla Camera ad aprile 2016 e che puntava tra l’altro a superare il bicameralismo perfetto ai danni del Senato. A dire no è il 59,11%, contro il 40,89% di sì. I votanti però sono record, quasi il 69%. Prima conseguenza politica le dimissioni del governo Renzi.
L’articolo 138 della Costituzione.  Il referendum confermativo per le leggi costituzionali è disciplinato dall’articolo 138 della Carta. Serve a sottoporre ai cittadini la riforma votata dal Parlamento, ma può essere richiesto solo se i sì della Camera e del Senato non superano i due terzi dei componenti dell’assemblea. Chi può chiederlo. Tre sono i modi previsti dalla Costituzione per far partire la macchina referendaria: a chiedere il referendum possono essere 5mila elettori, 5 Consigli regionali oppure, come è stato annunciato oggi, da un quinto dei membri di una delle Camere (126 deputati o 64 senatori). NIENTE QUORUM – A differenza dei referendum abrogativi, per la validità del referendum costituzionale non è obbligatorio che vada a votare la metà più uno degli elettori aventi diritto: la riforma costituzionale sottoposta a referendum non è promulgata se non è approvata dalla maggioranza dei voti validi, indipendente da quante persone si recano ai seggi.   Gli altri tipi di referendum  La Costituzione prevede referendum abrogativi (ne sono stati celebrati in Italia 67 dal 1948) e non abrogativi. Tra i referendum non abrogativi, la Carta distingue quelli istituzionali (solo quello del 2 giugno 1946 tra monarchia e Repubblica), di indirizzo (solo quello sul conferimento del mandato costituente al Parlamento europeo del 18 giugno 1989) e costituzionali. L’articolo Quanto ne sai sui referendum? Il quiz per “nerd” sulla Costituzione sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri per raccontare (finalmente) il ritorno a scuola,"Lunedì 14 settembre si torna a scuola. O almeno, questa è la data in cui si tornerà sui banchi nella maggior parte delle regioni italiane. Già, perché c’è chi ha già cominciato, come gli studenti della provincia autonoma di Bolzano, e che invece aspetterà fino al 24 settembre, come accadrà in Puglia, Abruzzo, Basilicata e Campania. Sia come sia, Infodata ha scelto di raccontare l’inizio del primo anno scolastico dopo il lockdown utilizzando i numeri. Eccoli: è il numero di studenti per insegnante nella scuola primaria italiana. Il dato, elaborato da Eurostat, è aggiornato al 2018 e quindi giocoforza non tiene conto delle assunzioni decise dal governo durante l’estate. Ad ogni modo, la media europea è di 13,6 studenti per insegnante alla scuola primaria. Nelle scuole dell’infanzia italiane il rapporto è di 12,2 contro una media europea di 10,9. Alle secondarie di primo grado siamo a 11 contro i 12 registrati a livello continentale, alle vecchie superiori a 10,4 contro 11,3. espresso in dollari, è lo stipendio lordo medio annuo di un insegnate di scuola primaria dopo 15 anni di esperienza. In euro sono 32.048,15. Dopo lo stesso periodo, un professore delle secondarie di secondo grado ne guadagna 42.227. Ovvero, in euro, 35.863,18. I dati, calcolati sul triennio 2017-2019, arrivano dall’Ocse. Secondo la quale un docente tedesco delle primarie, a parità di esperienza, guadagna 77.638 dollari, mentre un professore ne incassa 88.893. Lasciamo al lettore la conversione in euro. è la percentuale di insegnanti italiani delle scuole primarie che ha più di 50 anni. Il dato arriva da Eurostat ed è aggiornato al 2018. Nello stesso anno, la media europea era del 33,01%. Alle secondarie di primo grado la quota italiana è del 50,2% contro una media continentale del 37,93%, mentre alle secondarie di secondo grado si sale al 56,7% contro un dato europeo del 40,16%. L’articolo Tre numeri per raccontare (finalmente) il ritorno a scuola sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Gli anziani e l’antinfluenzale: in Europa solo il 41% si vaccina,"Può rappresentare un’arma in più per contrastare la Covid-19 durante la stagione invernale. Nel senso che, riducendo le ospedalizzazioni, ridurrà il rischio di sovraccaricare gli ospedali. Che è una delle ragioni che hanno imposto il lockdown della scorsa primavera. Si tratta del vaccino antinfluenzale, che il Servizio sanitario nazionale offre gratuitamente agli over 65, alle donne in gravidanza, al personale sanitario e alle forze dell’ordine, a chi lavora a contatto con gli animali e ai donatori di sangue. Ma quanti sono gli anziani, categoria maggiormente a rischio di esiti infausti sia per quanto riguarda l’influenza che la Covid-19, che effettivamente si vaccinano? Eurostat ha recentemente pubblicato i dati relativi alla percentuale di anziani che si vaccinano contro l’influenza nei Paesi europei. Infodata li ha raccolti su questa mappa: Le dimensioni delle bandiere rappresentano la percentuale di persone over 65 vaccinate. Più sono grandi, maggiore è la quota di chi si è fatto iniettare l’antinfluenzale. Cliccando su ogni bandiera un pop-up mostrerà l’aumento delle coperture vaccinali nel corso degli ultimi dieci anni. In generale a livello europeo le cose non vanno benissimo. Nel senso che due anni fa solo il 41% delle persone con più di 65 anni si vaccinò contro l’influenza. Una malattia che, secondo l’Istituto superiore di sanità, uccide ogni anno circa 8mila persone nel nostro Paese. Il Paese che nel 2018 ottenne la copertura più alta fu il Regno Unito, con un 72% di anziani protetti contro il virus dell’influenza. Seguirono l’Irlanda con 68,5 e l’Olanda con 62,7. In fondo alla classifica la Macedonia del Nord, con appena il 6,9% di over 65 vaccinati, quindi la Lettonia con 7,7 e l’Estonia con 10,2. L’Italia fu una delle nazioni con la percentuale più alta, raggiungendo il 52,7%. Ma appunto guardano alla serie storica si vede come il dato italiano sia andato peggiorando negli anni. Nel 2009 il 66,3% degli over 65 si vaccinò: da lì iniziò una discesa che toccò il suo punto più basso nel 2015 (48,65%). Mai come quest’anno, però, è importante tenere alta la copertura.   L’articolo Gli anziani e l’antinfluenzale: in Europa solo il 41% si vaccina sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tutta la ricchezza del mondo (pre-Covid-19) in una infografica,"L’economia globale può sembrare un concetto astratto. Non lo è, anche quando si contano soldi nell’ordine del trillione che per negli Usa e nel mondo anglosassone equivale a 1000 miliardi. In questa infografica che usa quella che in matematico è definito il diagramma Voronoi dal nome di Georgij Voronoi viene rappresentato il Pil (prodotto interno lordo) delle economie mondiale in data 2019, quindi ancora in epoca pre-Covid-19. I dati sono della Banca Mondiale e l’infografica è stata realizzata da HowMuch. Volendo usare un numero di sintesi la ricchezza globale generata è pari a 87,8 trilioni.  Si distinguono bene gli Stati Uniti, la Cina, la Germania e il Giappone. Quest’anno cambierà tutto. O quasi. Magari non nelle proporzioni ma sicuramente nei numeri assoluti. Secondo la Banca Mondiale almeno 100 milioni di persone potrebbero scivolare in una condizione di povertà estrema sempre a causa della pandemia Covid-19. Ricordiamo che sono 100 milioni di persone costrette a vivere con meno di 1,90 dollari al giorno. La contrazione del Pil nel 2020 Nel secondo trimestre Ocse indica un record negativo di -6,9% del Pil nel G20, dopo -3,5% nel primo trimestre. Si tratta di un andamento decisamente peggiore rispetto alla crisi finanziaria, quando il Pil del G20 aveva segnato un punto di caduta massimo dell’1,6% nel primo trimestre 2009. Tra i Paesi dell’area solo la Cina e’ riuscita a chiudere il secondo trimestre 2020 con una crescita del Pil (+11,5%), essendo entrata prima degli altri Paesi nella crisi (-10% nel primo trimestre) e avendo quindi iniziato prima la ripresa. Esclusa la Cina, la flessione media del Pil degli altri Paesi del G20 e’ stata dell’11,8% nel periodo tra aprile e giugno, quando le ricadute della pandemia sono state piu’ pesanti. Il calo piu’ ampio e’ quello dell’India (-25,2%), seguita dal Regno Unito (-20,4%). L’arretramento e’ stato netto anche in Messico (-17,1%), Sud Africa (-16,4%), Francia (-13,8%), Italia (-12,8%), Canada (-11,5%), Turchia (-11%), Brasile e Germania (entrambe -9,7%), Stati Uniti (-9,1%), Giappone (-7,95), Australia (-7%) e Indonesia (-6,9%). La contrazione e’ stata meno pronunciata in Corea e Russia (-3,2% entrambe). Per l’area Ocse (cioe’ i soli Paesi industrializzati), il calo del Pil trimestrale risulta del 10,6%. Su base annua, il Pil del G20 e’ diminuito del 9,1% nel trimestre a giugno, dopo essere calato dell’1,7% nel precedente. Tra i Paesi del G20, la Cina ha segnato la performance migliore (+3,2%), l’India la peggiore (-23,5%), seguita dal Regno Unito (-21,7%)    Alcune conseguenze
Come abbiamo letto la contrazione del Pil globale rischia di essere a due cifre e di invertire i recenti progressi nella riduzione del numero delle persone più povere del mondo. Un totale di mezzo miliardo di persone potrebbe essere spinto in povertà dal COVID-19. In un rapporto pubblicato il 9 aprile, l’organizzazione stima che fra il 6 e l’8% della popolazione mondiale rischia la povertà in seguito al blocco delle attività economiche deciso per cercare di contrastare la diffusione del virus. Secondo i calcoli dell’organizzazione, nel 2020 mancheranno all’appello ben 3.400 miliardi di dollari di reddito da lavoro nel 2020. Ben 2 miliardi di persone lavorano in nero e solo 1 disoccupato su 5 ha diritto a una qualche forma di indennità. Anche in Italia, prosegue l’analisi di Oxfam, ci sono milioni di lavoratori precari che sono esclusi dagli aiuti la contrazione dei consumi e redditi causata dallo shock pandemico rischi di ridurre in povertà tra il 6 e l’8% della popolazione mondiale. Dei 176 milioni con un reddito inferiore a 3,20 dollari al giorno, due terzi si trovano nell’Asia meridionale. Solo una robusta ripresa globale invertirà questa tendenza. L’articolo Tutta la ricchezza del mondo (pre-Covid-19) in una infografica sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Didattica a distanza: come l’hanno vissuta i ragazzi. Il sondaggio Almalaurea," Nel complesso i ragazzi si sono detti meno soddisfatti della Didattica a Distanza rispetto alla scuola tradizionale, ma a quanto pare chi afferma che per tutti i ragazzi è stata una tragedia, dovrebbe ricredersi, almeno rispetto agli studenti degli ultimi anni delle scuole superiori. Uno studente su tre ritiene che sarebbe utile continuare a usare la didattica a distanza, insieme alle lezioni in aula, anche dopo l’emergenza del Covid-19, e solo 7 ragazzi su 10 osservano che il livello di preparazione raggiunta attraverso le lezioni a distanza sia inferiore a quella che avrebbero avuto andando a scuola. Una percentuale ben più consistente – la metà dei ragazzi- afferma che la DaD è efficace per il recupero o per il consolidamento di argomenti precedenti, mentre poco meno di un ragazzo su tre pensa che sia efficace per l’apprendimento di nuovi argomenti. Circa un ragazzo su sei pensa che migliori addirittura la comprensione degli argomenti trattati rispetto alla didattica tradizionale. Lo racconta un sondaggio di AlmaDiploma in collaborazione con AlmaLaurea pubblicato in questi giorni che ha coinvolto studenti degli ultimi due anni delle scuole superiori da 246 istituti. Una precisazione metodologica: il rapporto in questione ha intervistato per la maggior parte liceali che vivono al centro nord. Fra i 73.2861 studenti interpellati (hanno risposto poi solo uno su tre), di quarta e quinta superiore, il 57% erano liceali, il 33% frequentava gli istituti tecnici e solo il 9,2% gli istituti professionali. Il 34% ha frequentato una scuola del Centro, il 29,7% una del Nord-Est, il 25,7% una scuola del Nord-Ovest, l’8,7% una del Sud e l’1,8% una delle Isole. Insomma, il sud qui è molto sottorappresentato, con un intervistato su dieci.   La Didattica a Distanza (DaD) è stata però vissuta in modo diverso, a seconda del tipo di scuola frequentata, ma il rapporto mostra una sorpresa interessante: i ragazzi dei professionali hanno avuto a disposizione meno strumenti tecnologici, hanno potuto seguire le lezioni più a singhiozzo, ma alla fine sono stati i più soddisfatti di questa esperienza e sono coloro che la vorrebbero proseguire maggiormente. Addirittura il 36% degli studenti professionali dichiara di concentrarsi meglio nel seguire le lezioni con la DaD, contro il 21% dei liceali che afferma lo stesso. Inoltre, i ragazzi dei professionali sono stati i più contenti di come venivano valutati dai loro insegnanti durante la DaD, mentre i compagni lamentavano minore equità rispetto all’esperienza in classe. Sempre gli studenti dei professionali dichiarano molto più frequentemente degli altri di aver intensificato i rapporti con i compagni e anche con gli insegnanti, sentendosi maggiormente parte integrante della classe. La metà dei ragazzi dei professionali ha raccontato che con la DaD il rapporto con gli insegnanti è diventato più intenso. Resta da capire se davvero la DaD è stata per questi ragazzi un buon trampolino, o se invece il problema è la scarsa soddisfazione rispetto alla normale vita in classe.  Non è stata la scuola a creare il gap tecnologico. Questa esperienza lo ha solo amplificato, perché ha fatto emergere la grande diversità di opportunità che persiste fra le famiglie dei giovani italiani. La maggior parte di chi frequenta il professionale proviene da famiglie con basso status socio-economico e in casa ci sono meno pc per persona e meno tablet.  Solo il 43% di loro aveva a disposizione un proprio pc, contro il 55% di chi frequenta l’istituto tecnico e il 59% dei liceali. Il 15% dei ragazzi al professionale aveva a disposizione solo uno smartphone per seguire le lezioni,una percentuale quintupla rispetto ai coetanei liceali. Solo la metà degli studenti professionali intervistati ha seguito le lezioni tutti i giorni per almeno la metà delle ore che avrebbe dovuto essere in classe, contro il 78% dei compagni liceali. Inoltre, dai dati emerge infatti che la scuola ha fornito maggiore supporto agli studenti proprio fra gli indirizzi professionali. Il 10,9% degli studenti professionali ha potuto contare su un aiuto da parte della scuola, contro il 7,1% tra i tecnici e il 4,9% tra i liceali. Per quanto riguarda il supporto dei genitori durante la didattica a distanza, per i ragazzi dei professionali la famiglia è stata più importante rispetto ai ragazzi del liceo: ha risposto di sì rispetto alla necessità di supporto in famiglia, il 44% dei primi contro il 37% dei secondi. Il risultato è che comunque la si pensi, a conti fatti i ragazzi dei professionali lamentano di aver avuto un carico di studio insostenibile nella stessa percentuale dei ragazzi liceali, circa uno su quattro.       L’articolo Didattica a distanza: come l’hanno vissuta i ragazzi. Il sondaggio Almalaurea sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Fuga dalla città. Quanto spazio verde c’è nelle grandi metropoli europee? Poco, ecco il Green City index","Gli sforzi per avvicinarsi ad un modello “environmentally friendly” in un mondo sempre più urbanizzato sono un tema che sta assumendo un’importanza sempre più evidente, allo stesso modo con cui diversi studi si occupano di monitorarne il livello e la presenza sul territorio, in particolar modo per le grandi città. A tal proposito, recentemente è stato pubblicato un report da parte di Essential Living (www.essentialliving.co.uk), società britannica che si occupa di affitto di proprietà immobiliari, in cui viene misurata la presenza di verde all’interno di venti città europee e che noi di Infodata abbiamo deciso di riproporre graficamente, come siamo soliti fare. Il metodo utilizzato per classificare queste potenziali (ci auguriamo presto) mete turistiche è basato sull’assegnazione di un valore ponderato per ognuno dei cinque (in realtà sei, perché uno è “doppio”) fattori presi in esame, corrispondenti appunto ad altrettante tipologie di “verde cittadino” che confluiscono poi in un unico valore denominato Green City index. Nel dettaglio le categorie per cui viene assegnato uno score che va da 0 a 10 (20 per la prima categoria doppia) sono: parchi & giardini (parks & garden), aree naturali (nature areas), parchi gioco (playgrounds), specchi d’acqua (bodies of water) e boschi (forests). Nei grafici che seguono, per ognuna delle venti città è rappresentato lo score di ogni tipologia con un cerchio colorato secondo un gradiente che spazia dal marrone dei valori più bassi fino al verde per quelli più alti.
Il risultato del Green City Index (somma dei vari fattori) viene poi mostrato sia come grafico a barre sia nella mappa vicina all’intestazione mantenendo la medesima scala cromatica. Partendo dalla prima categoria gemella costituita da parchi e giardini, Parigi ottiene un punteggio pari a 20 conquistando la prima posizione a due punti di distanza da Barcellona (18), staccata a sua volta di tre punti da Roma, classificatasi terza a quota quindici. La capitale francese ottiene il primato anche sul fronte dei parchi gioco e degli specchi d’acqua grazie al dieci ottenuto in entrambe le categorie, anche se in condivisione con Stoccolma per la prima e con la coppia formata da Amsterdam e Oslo per la seconda. C’è invece un netto predominio italiano per quanto riguarda le aree naturali in virtù del punteggio pari a dieci conseguito sia da Roma che da Milano in una categoria dove solo un’altra città (Dublino) ha conseguito uno score pari o superiore ad otto. L’unico ambito in cui i punteggi sono mediamente molto bassi è quello legato alla presenza di boschi/foreste come dimostra il valore massimo conseguito dalla prima classificata in questa particolare categoria, vale a dire Varsavia a quota sei, seguita poi da Stoccolma a quattro e da altre otto città ferme a tre. Da queste classifiche legate ai singoli fattori considerati separatamente deriva quindi l’indice complessivo che vede nuovamente primeggiare Parigi come la città con la maggiore presenza di verde tra quelle esaminate, grazie ad uno score totale pari a 40. Nonostante il gap piuttosto evidente in fatto di parchi & giardini con cui la capitale francese ha nettamente distanziato le altre realtà europee, è da notare come a livello generale il margine con le inseguitrici sia poi stato parzialmente colmato. Amsterdam, seconda classificata, chiude infatti a quota 37, seguita da Roma (36) sul gradino più basso dell’ipotetico podio, con Milano che si piazza quinta (34) alle spalle di Stoccolma (36). Sul fronte opposto invece, tra le venti città esaminate, Tallinn e Edimburgo costituiscono la coppia di città meno verdi “grazie” ad un punteggio complessivo pari ad undici, distanziate comunque di pochi punti da Bucarest (12) e Reykjavik (13), anch’esse sotto quota 15.     L’articolo Fuga dalla città. Quanto spazio verde c’è nelle grandi metropoli europee? Poco, ecco il Green City index sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A rischio estinzione un milione di specie animali. Come scompare la biodiversità pixel dopo pixel,"L’estinzione nella biologia è la scomparsa di una determinata specie di organismi viventi. Secondo un report delle Nazioni Unite un milione di specie animali e vegetali potrebbero scomparire per sempre. I motivi sono quelli che sappiamo. I terreni agricoli si stanno espandendo a scapito delle foreste, gli stock marini vengono decimati dalla pesca eccessiva e le barriere coralline vengono ostruite dalla plastica, si potrebbe proseguire così in  modo aneddotico a lungo.  La piattaforma intergovernativa delle Nazioni Unite sulla biodiversità e i servizi ecosistemici (Ipbes) ha condotto uno studio sullo stato del Pianeta da un punto di vista ecologico e ha scoperto che l’attività umana sta avendo un impatto devastante sull’ambiente. Qui sotto l’infografica di Statista Ecco alcuni numeri contenuti nello studio: In milioni le specie a rischio di estinzione. Raddoppio dell’area urbana dal 1992 e la scomparsa di 100 milioni di ettari di foresta tra il 1980 e il 2000. Il 40% degli anfibi potrebbe estinguersi, insieme al 33% dei mammiferi marini e al 14% degli uccelli. Il presidente dell’IPBES, Robert Watson, ha avvertito che “la salute degli ecosistemi da cui dipendiamo noi e tutte le altre specie si sta deteriorando più rapidamente che mai. Stiamo erodendo le fondamenta stesse delle nostre economie, dei nostri mezzi di sussistenza, della sicurezza alimentare, della salute e della qualità della vita in tutto il mondo “. Questi i numeri sul fronte grafico ecco uno spunto interessante.  White Cheeks su Reddit ha utilizzato una tecnica non nuova ma molto efficace per descrivere l’estinzione. Ogni punto rappresenta un animale quindi gli animali appena tratteggiati sono quelli messi peggio.  Questa è la seconda puntata dedicata alla biodiversità
La prima la trovate qui: gli indicatori per misurare l’allarme globale sulla biodiversità L’articolo A rischio estinzione un milione di specie animali. Come scompare la biodiversità pixel dopo pixel sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Elezioni Usa: il poker, gli incendi, i libri e il vantaggio di Joe Biden","Sostiene Jack Kersting, il 19enne studente dell’Università dell’Alabama che ha realizzato uno dei modelli cui fa riferimento Infodata per raccontare le elezioni americane, che le possibilità che Donald Trump vinca le elezioni sono le stesse di ottenere una doppia coppia durante una partita di poker. Lasciando agli appassionati del tavolo verde i calcoli, possiamo limitarci a dire che sono meno di quelle di ottenere una coppia semplice. Ma decisamente di più di quelle di rilanciare avendo in mano una scala reale. Questa la sua previsione: Secondo questo modello, il candidato repubblicano ha il 22,09% di possibilità di vincere. Una percentuale in leggero rialzo negli ultimi giorni, ma comunque ancora lontana da quella del democratico Joe Biden. Una valutazione che arriva al termine di una settimana in cui le cronache si sono occupate degli incendi che stanno devastando Oregon e California. Un disastro che però non dovrebbe avere ripercussioni in termini elettorali, dato che entrambi gli Stati sono solidamente in mano ai democratici. O almeno questo dicono i sondaggi. Ma la scorsa settimana è anche stata quella delle anticipazioni del nuovo libro di Bob Woodward, uno dei due giornalisti del caso Watergate. Il volume si intitola Rage, sarà in libreria da domani e contiene le trascrizioni di diversi colloqui con il presidente Trump. Interviste durante le quali non solo l’inquilino della Casa Bianca ha parlato di una nuova arma nucleare. Ma ha anche affermato di essere stato consapevole da subito della pericolosità del coronavirus, ma di averla ridimensionata in pubblico per evitare il panico. Questo mentre nel Paese si contano 194mila decessi dovuti alla Covid-19. Difficile valutare un possibile impatto in termini elettorali. Eppure il modello di Nate Silver su Fivethirtyeight, che pure tra quelli considerati da Infodata è sempre stato il più favorevole a Trump, vede le probabilità di una riconferma in caduta ormai dalla fine di agosto. Tanto che le possibilità di una vittoria repubblicana sono scese dal 32,13 al 24,1%. Le quotazioni di Trump restano invece sostanzialmente stabili nel modello realizzato dall’Economist. Non che per i sostenitori del presidente uscente sia una buona notizia, dato che la possibilità di una rielezione è data al 15,7%. Questa previsione, realizzata da due docenti della Columbia University, è la più sfavorevole nei confronti del candidato repubblicano. Per quanto va detto che il modello dell’Economist abbia comunque registrato un aumento delle probabilità di vittoria a partire dalla convention repubblicana di fine agosto. Infine, ecco la mappa realizzata a partire dalle previsioni di Fivethirtyeight che mostra la situazione Stato per Stato. Due, in particolare, gli elementi di interesse. Intanto l’Ohio, forse lo swing state per antonomasia, dove secondo Nate Silver Biden ha ridotto lo svantaggio da Trump a meno di un punto percentuale. Quest’ultimo resta favorito, con un 55% di probabilità di vittoria, ma solo una settimana fa Fivethirtyeight gli riconosceva un 61% di possibilità di vincere i 18 grandi elettori di questo Stato. E poi la Florida, altro risultato in bilico. Qui una settimana fa Biden era in vantaggio di appena un punto percentuale nei sondaggi, ora è avanti di due rispetto a Trump. Niente che il repubblicano non possa recuperare, specie in uno Stato in cui i tanti esuli cubani sono sensibili alle accuse di ‘socialismo’ che il presidente uscente rivolge al suo avversario. Lo stesso, ovviamente, vale a parti invertite dalle parti di Cleveland. Vincere in entrambi questi Stati, altrettanto ovviamente, avvicinerebbe allo Studio Ovale. Appuntamento a lunedì prossimo per gli aggiornamenti sulla corsa alla Casa Bianca. Metodologia
FiveThirtyEight utilizza i dati di sondaggi nazionali e locali, unendoli ad alcuni indicatori di natura economica, ed effettua 40mila simulazioni del risultato elettorale.
L’Economist affianca ai sondaggi quelli che le scienze politiche definiscono fattori strutturali, come ad esempio il maggior interesse verso le elezioni a mano a mano che ci si avvicina al voto.
Il JHK Forecast ai sondaggi e agli indicatori economici unisce la tendenza storica di un singolo Stato a votare democratico o repubblicano. I risultati sono simulati 20mila volte. L’articolo Elezioni Usa: il poker, gli incendi, i libri e il vantaggio di Joe Biden sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Tre numeri per raccontare il ritorno a scuola,"Lunedì 14 settembre si torna a scuola. O almeno, questa è la data in cui si tornerà sui banchi nella maggior parte delle regioni italiane. Già, perché c’è chi ha già cominciato, come gli studenti della provincia autonoma di Bolzano, e che invece aspetterà fino al 24 settembre, come accadrà in Puglia, Abruzzo, Basilicata e Campania. Sia come sia, Infodata ha scelto di raccontare l’inizio del primo anno scolastico dopo il lockdown utilizzando i numeri. Eccoli: è il numero di studenti per insegnante nella scuola primaria italiana. Il dato, elaborato da Eurostat, è aggiornato al 2018 e quindi giocoforza non tiene conto delle assunzioni decise dal governo durante l’estate. Ad ogni modo, la media europea è di 13,6 studenti per insegnante alla scuola primaria. Nelle scuole dell’infanzia italiane il rapporto è di 12,2 contro una media europea di 10,9. Alle secondarie di primo grado siamo a 11 contro i 12 registrati a livello continentale, alle vecchie superiori a 10,4 contro 11,3. espresso in dollari, è lo stipendio lordo medio annuo di un insegnate di scuola primaria dopo 15 anni di esperienza. In euro sono 32.048,15. Dopo lo stesso periodo, un professore delle secondarie di secondo grado ne guadagna 42.227. Ovvero, in euro, 35.863,18. I dati, calcolati sul triennio 2017-2019, arrivano dall’Ocse. Secondo la quale un docente tedesco delle primarie, a parità di esperienza, guadagna 77.638 dollari, mentre un professore ne incassa 88.893. Lasciamo al lettore la conversione in euro. è la percentuale di insegnanti italiani delle scuole primarie che ha più di 50 anni. Il dato arriva da Eurostat ed è aggiornato al 2018. Nello stesso anno, la media europea era del 33,01%. Alle secondarie di primo grado la quota italiana è del 50,2% contro una media continentale del 37,93%, mentre alle secondarie di secondo grado si sale al 56,7% contro un dato europeo del 40,16%. L’articolo Tre numeri per raccontare il ritorno a scuola sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto costano gli alcolici in Italia? E nel resto d’Europa? Ecco come sta cambiando la qualità della vita," Certo non è un periodo in cui ci sia molto da brindare, ma se avete qualcosa da festeggiare con un brindisi conviene farlo in Romania e non in Finlandia. Dopo aver analizzato i prezzi del pane, Infodata continua la sua serie dedicata al costo della vita, concentrandosi questa volta sugli alcolici. Anche in questo caso, i dati arrivano dall’Eurostat, che ha analizzato i prezzi nel 2019. Fatto 100 il livello dei prezzi medi su base europea, il valore più alto si registra in Finlandia (191) dove acquistare bevande alcoliche costa quasi il doppio rispetto agli altri Paesi del continente. In Romania, d’altro canto, si spende il 24% in meno che nel resto d’Europa.  Con un incide pari a 103,9, l’Italia è sostanzialmente in linea con la media europea, appena sopra il 100,7 della Francia, principale competitor europeo nella produzione vinicola. Cercheremo di capire nelle prossime puntate cosa è cambiato con il Covid-19 e quali sono gli scenari a brevissimo termine per misurare la qualità della vita della persone. La prima puntata sul pane la trovate qui.  Segue.. L’articolo Quanto costano gli alcolici in Italia? E nel resto d’Europa? Ecco come sta cambiando la qualità della vita sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Cinquantamila dollari per la migliore idea su come utilizzare il più grande dataset sul Covid-19,"Facebook e alcuni partner scientifici hanno messo in palio 50mila dollari per chi avrà la migliore idea su come utilizzare il più grande database esistente sul Covid-19, raccolto con dati da tutto il mondo. La challenge, spiega la rivista del Mit, è stata organizzata dal Delphi Group della Carnegie Mellon University, dall’università del Maryland e dalla Duke University, e può contare sui dati di oltre 25 milioni di persone.
Il database è stato creato attraverso un questionario distribuito ad un gruppo di utenti del social scelti a caso, con 36 domande che vanno dalla descrizione di sintomi propri o di persone conosciute agli eventuali problemi mentali o finanziari.
I ricercatori stanno già utilizzando i dati insieme ad altre istituzioni scientifiche per risolvere problemi come la creazione di modelli che prevedono l’occupazione degli ospedali o lo studio dell’impatto dei lockdown sulla salute mentale, ma ora gli ideatori dell’iniziativa cercano ‘idee fresche’. “Siamo interessati a qualsiasi novità – spiega Alex Reinhart, uno degli ideatori -. Ogni approccio che renda i dati che raccogliamo importanti per le comunità. Potrebbero essere dei metodi migliori di previsione, o delle semplici dashboards”.
La challenge è aperta fino al 29 settembre, e prevede appunto un premio di 50mila dollari per il primo classificato e di 25mila per il secondo, oltre alla possibilità di sviluppare le proprie idee con qualcuno dei partner del progetto. Del dataset abbiamo parlato in aprile qui dove travate i link per approfondire. L’articolo Cinquantamila dollari per la migliore idea su come utilizzare il più grande dataset sul Covid-19 sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Ridurre i parlamentari aiuta davvero a combattere la corruzione? La correlazione non c’è,"  L’ultimo a sollevare il tema di una correlazione tra numero dei parlamentari e corruzione è stato l’onorevole Manuel Tuzi (M5S) intervenendo a SkyTg24. Ma è davvero così? La risposta breve è che la differenza, alla fine, la fanno le persone. Quella lunga, invece, richiede di partire da una premessa. L’articolo integrale su 24+ edizione premium del Sole 24 Ore. L’articolo Ridurre i parlamentari aiuta davvero a combattere la corruzione? La correlazione non c’è sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
A proposito di standard: chi guida a sinistra? Ecco le nazioni che vanno al contrario,"A proposito di standard:circa il 35% della popolazione mondiale guida a sinistra. O per dirla in modo destrorso circa due terzi della popolazione mondiale guida sul lato destro della strada.Come si vede nella mappa di Statista i Paesi in arancione e quindi sinistrorsi sono perlopiù ex colonie britanniche. Quasi sempre, nei paesi in cui si guida sul lato destro della strada, le auto sono costruite in modo che il conducente si sieda sul lato sinistro dell’auto. Al contrario, guidare sul lato sinistro della strada di solito implica che il sedile del conducente si trovi sul lato destro dell’auto. Sotto la mappa del mondo puoi anche trovare l’elenco completo di tutti i paesi del mondo e il lato della strada su cui guidano gli abitanti.  Riassumendo la maggior parte dei paesi che guidano a sinistra sono ex colonie britanniche tra cui Sud Africa, Australia e Nuova Zelanda. Solo quattro paesi in Europa guidano ancora a sinistra e sono tutte isole. Sono composti da Regno Unito, Repubblica d’Irlanda, Malta e Cipro. L’articolo A proposito di standard: chi guida a sinistra? Ecco le nazioni che vanno al contrario sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Morte per omicidio, scopri la regione più pericolosa d’Europa","La più pericolosa di tutte è senza dubbio la Lettonia. Qui il tasso standardizzato di morte per omicidio, in altre parole i casi ogni 100mila abitanti, è pari a 3,75. Si tratta del valore più alto registrato in tutto il continente. Il dataset arriva da Eurostat, che ha pubblicato i dati relativi al 2017. Sulla mappa sono rappresentati in arancione i territori che presentano un valore superiore alla media dei 27 Paesi dell’Unione, pari a 0,62 ogni 100mila abitanti. In azzurro, invece, quelli con un valore inferiore. Più il colore è scuro, più ci si allontana dalla media. Prima di procedere, due precisazioni. Sebbene il dataset sia aggiornato al 2017, non per tutte le regioni europee, come ad esempio per la Francia, è disponibile il dato. La scelta è stata quella di utilizzare quello del 2016 qualora fosse presente. Diversamente, la regione non compare sulla mappa. Cliccando su una regione si apre un pop-up che oltre a indicare il tasso standardizzato di morte per omicidio specifica anche l’anno di riferimento. Il secondo elemento riguarda il fatto che omicidio è una semplificazione di quelle che l’istituto europeo di statistica chiama assault-related death. Una categoria nella quale rientrano i decessi per omicidio e quelli dovuti ad aggressioni non immediatamente letali ma perpetrate con l’intento di ferire o uccidere. Come detto, è la Lettonia la regione che presenta il tasso standardizzato di morte per omicidio più elevato. O, almeno, così era nel 2017. In generale, i valori più elevati si registrano in generale in Turchia, nell’Europa dell’est e in Paesi scandinavi come la Finlandia, la Svezia e l’Islanda, che per una volta primeggiano in una classifica tutt’altro che piacevole. Guardando invece all’Italia, occorre subito dire che nel database di Eurostat non sono presenti dati relativi alla Valle d’Aosta e al Molise. Tra le regioni per le quali sono disponibili informazioni, il valore più alto lo si registra in Puglia, con 1,24 decessi ogni 100mila abitanti. Seguono la Sardegna con 0,9 e la Calabria con 0,78. In fondo alla classifica, posizione come detto più ambita, ecco l’Umbria (0,25), la Liguria (0,22) e la provincia autonoma di Bolzano (0,21). L’articolo Morte per omicidio, scopri la regione più pericolosa d’Europa sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
A proposito di standard: chi guida a sinistra? Scopri le nazioni che vanno al contrario,"A proposito di standard:circa il 35% della popolazione mondiale guida a sinistra. O per dirla in modo destrorso circa due terzi della popolazione mondiale guida sul lato destro della strada.Come si vede nella mappa di Statista i Paesi in arancione e quindi sinistrorsi sono perlopiù ex colonie britanniche. Quasi sempre, nei paesi in cui si guida sul lato destro della strada, le auto sono costruite in modo che il conducente si sieda sul lato sinistro dell’auto. Al contrario, guidare sul lato sinistro della strada di solito implica che il sedile del conducente si trovi sul lato destro dell’auto. Sotto la mappa del mondo puoi anche trovare l’elenco completo di tutti i paesi del mondo e il lato della strada su cui guidano gli abitanti.  Riassumendo la maggior parte dei paesi che guidano a sinistra sono ex colonie britanniche tra cui Sud Africa, Australia e Nuova Zelanda. Solo quattro paesi in Europa guidano ancora a sinistra e sono tutte isole. Sono composti da Regno Unito, Repubblica d’Irlanda, Malta e Cipro. L’articolo A proposito di standard: chi guida a sinistra? Scopri le nazioni che vanno al contrario sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri per spiegare il referendum costituzionale del 20-21 settembre,"Con il referendum del 20 e 21 settembre gli italiani saranno chiamati ad esprimersi sulla modifica degli articoli 56, 57 e 59 della Costituzione, al secolo sul taglio dei parlamentari. In vista di questa consultazione, Infodata ha scelto di affrontare il tema in coerenza con la propria linea editoriale. Ovvero, guardando i numeri. Eccoli: Questa la percentuale di riduzione dei componenti dei due rami del Parlamento italiano. Nello specifico, gli eletti alla Camera dei Deputati passerebbero dagli attuali 630 a 400, mentre al Senato scenderebbero da 315 a 200, quota cui bisognerebbe comunque aggiungere i 5 senatori a vita. Sono i cittadini che ogni deputato rappresenterebbe in media, neonati compresi. Per quanto riguarda il Senato, ogni eletto a Palazzo Madama rappresenterebbe 301.223 persone. Il risparmio annuo per le casse dello Stato considerando una minore spesa di 81,6 milioni di euro l’anno per le indennità di carica non più dovute e una spesa complessiva di 662 miliardi così come prevista dalla legge di Bilancio per il 2020. L’articolo Tre numeri per spiegare il referendum costituzionale del 20-21 settembre sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Morte per omicidio, la mappa europea con le regioni più pericolose","La più pericolosa di tutte è senza dubbio la Lettonia. Qui il tasso standardizzato di morte per omicidio, in altre parole i casi ogni 100mila abitanti, è pari a 3,75. Si tratta del valore più alto registrato in tutto il continente. Il dataset arriva da Eurostat, che ha pubblicato i dati relativi al 2017. Sulla mappa sono rappresentati in arancione i territori che presentano un valore superiore alla media dei 27 Paesi dell’Unione, pari a 0,62 ogni 100mila abitanti. In azzurro, invece, quelli con un valore inferiore. Più il colore è scuro, più ci si allontana dalla media. Prima di procedere, due precisazioni. Sebbene il dataset sia aggiornato al 2017, non per tutte le regioni europee, come ad esempio per la Francia, è disponibile il dato. La scelta è stata quella di utilizzare quello del 2016 qualora fosse presente. Diversamente, la regione non compare sulla mappa. Cliccando su una regione si apre un pop-up che oltre a indicare il tasso standardizzato di morte per omicidio specifica anche l’anno di riferimento. Il secondo elemento riguarda il fatto che omicidio è una semplificazione di quelle che l’istituto europeo di statistica chiama assault-related death. Una categoria nella quale rientrano i decessi per omicidio e quelli dovuti ad aggressioni non immediatamente letali ma perpetrate con l’intento di ferire o uccidere. Come detto, è la Lettonia la regione che presenta il tasso standardizzato di morte per omicidio più elevato. O, almeno, così era nel 2017. In generale, i valori più elevati si registrano in generale in Turchia, nell’Europa dell’est e in Paesi scandinavi come la Finlandia, la Svezia e l’Islanda, che per una volta primeggiano in una classifica tutt’altro che piacevole. Guardando invece all’Italia, occorre subito dire che nel database di Eurostat non sono presenti dati relativi alla Valle d’Aosta e al Molise. Tra le regioni per le quali sono disponibili informazioni, il valore più alto lo si registra in Puglia, con 1,24 decessi ogni 100mila abitanti. Seguono la Sardegna con 0,9 e la Calabria con 0,78. In fondo alla classifica, posizione come detto più ambita, ecco l’Umbria (0,25), la Liguria (0,22) e la provincia autonoma di Bolzano (0,21). L’articolo Morte per omicidio, la mappa europea con le regioni più pericolose sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Cinque cose che ci ha insegnato il Covid-19 sulle disuguaglianze. In numeri e grafici," Povertà e disuguaglianza sono sempre esistite. La pandemia che si è abbattuta sul nostro Pianeta però non ci ha ancora resi più consapevoli (e forse sensibili) sui rischi della polarizzazione ricchi-poveri a cui stiamo assistendo in questi anni. Dalla seconda metà del ventesimo secolo la crescita economica è stata costante nonostante la brusca crisi del 2008. Eppure la ricchezza generata non è arrivata a tutti. Ci sono stati grandi vincitori, ma anche grandi sconfitti. Con il Covid-19 andrà ancora peggio. Le più recenti epidemie hanno sempre comportato un incremento della disuguaglianza del reddito per almeno i cinque anni successivi. I governi stanno aspettando di misurare i primi effetti tenendo sotto controllo il coefficiente di Gini che esprime sinteticamente la concentrazione nella distribuzione del reddito o della ricchezza. Ma, come ha scritto subito anche Istat la pandemia ha già ampliato il divario sociale. Anche da noi in Italia. Sopratutto da noi. Dalla povertà educativa al digital divide ecco cinque cose che il Covid-19 ci ha insegnato sulla disuguaglianza.  L’articolo integrale su 24+ edizione premium del Sole 24 Ore. L’articolo Cinque cose che ci ha insegnato il Covid-19 sulle disuguaglianze. In numeri e grafici sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto ne sai sui referendum? Il quiz per “nerd” sulla Costituzione,"Con il referendum del 20 e 21 settembre gli italiani saranno chiamati ad esprimersi sulla modifica degli articoli 56, 57 e 59 della Costituzione, al secolo sul taglio dei parlamentari. La legge approvata chiede, a partire dalla prossima legislatura, di ridurre il numero di deputati da 630 a 400 e il numero di senatori da 315 a 200. Sulla scheda chi andrà a votare troverà scritto il quesito: «Approvate il testo della Legge Costituzionale concernente “Modifiche degli articoli 56, 57 e 59 della Costituzione in materia di riduzione del numero dei parlamentari” approvato dal Parlamento e pubblicato nella Gazzetta Ufficiale della Repubblica italiana – Serie generale – n. 240 del 12 ottobre 2019?». Chi risponde “sì” approva il taglio dei parlamentari, chi vota “no” è contrario al taglio e vuole mantenere le attuali regole. A raccogliere le firme necessarie per far svolgere il referendum costituzionale sulla legge approvata il 10 ottobre 2019 che porta i 945 seggi attuali a 600 sono stati 64 senatori, di cui 41 di Forza Italia, vale a dire un quinto del plenum di uno delle due assemblee legislative).. (Leggi l’articolo completo) Noi di Info Data abbiamo predisposto un quiz sulla storia dei referendum tenuti in Italia, per mettere alla prova la vostra memoria e la conoscenza dei termini e del funzionamento di questo istituto. Sono nove domande in tutto e per ciascuna vi è una sola risposta corretta. Alcune risposte sono semplici (adatte ai noob del diritto costituzionale) altre più difficili e decisamente per pro. Infine, per qualcuna, occorre usare l’intuito e la capacità di stimare i fenomeni per individuare la risposta corretta, se non la si conosce. In bocca al lupo e, se vi va, commentate con il numero di risposte giuste che avete dato. Gli spoiler non saranno pubblicati!  I precedenti: spoiler. Il primo è quello del 7 ottobre 2001 quando si tiene il referendum per confermare o no la riforma del Titolo V della Carta, approvata dalla maggioranza dell’Unione negli anni dei governo Prodi, D’Alema e Amato: passa con il 64,2% di voti favorevoli anche se l’affluenza si ferma poco oltre il 34%. Il secondo caso di referendum confermativo, 25-26 giugno 2006, riguarda la riforma costituzionale varata dal governo Berlusconi (su ispirazione della Lega di Bossi e con Calderoli ministro delle Riforme): la cosiddetta ‘devolution’ è bocciata con il 61% mentre i votanti raggiungono il 52%. Il 4 dicembre 2016 è la volta del terzo referendum costituzionale nella storia repubblicana: la maggioranza dei votanti respinge il disegno di legge costituzionale della riforma Renzi-Boschi, approvata in via definitiva dalla Camera ad aprile 2016 e che puntava tra l’altro a superare il bicameralismo perfetto ai danni del Senato. A dire no è il 59,11%, contro il 40,89% di sì. I votanti però sono record, quasi il 69%. Prima conseguenza politica le dimissioni del governo Renzi.
L’articolo 138 della Costituzione.  Il referendum confermativo per le leggi costituzionali è disciplinato dall’articolo 138 della Carta. Serve a sottoporre ai cittadini la riforma votata dal Parlamento, ma può essere richiesto solo se i sì della Camera e del Senato non superano i due terzi dei componenti dell’assemblea. Chi può chiederlo. Tre sono i modi previsti dalla Costituzione per far partire la macchina referendaria: a chiedere il referendum possono essere 5mila elettori, 5 Consigli regionali oppure, come è stato annunciato oggi, da un quinto dei membri di una delle Camere (126 deputati o 64 senatori). NIENTE QUORUM – A differenza dei referendum abrogativi, per la validità del referendum costituzionale non è obbligatorio che vada a votare la metà più uno degli elettori aventi diritto: la riforma costituzionale sottoposta a referendum non è promulgata se non è approvata dalla maggioranza dei voti validi, indipendente da quante persone si recano ai seggi.   Gli altri tipi di referendum  La Costituzione prevede referendum abrogativi (ne sono stati celebrati in Italia 67 dal 1948) e non abrogativi. Tra i referendum non abrogativi, la Carta distingue quelli istituzionali (solo quello del 2 giugno 1946 tra monarchia e Repubblica), di indirizzo (solo quello sul conferimento del mandato costituente al Parlamento europeo del 18 giugno 1989) e costituzionali. L’articolo Quanto ne sai sui referendum? Il quiz per “nerd” sulla Costituzione sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
L’impatto della pandemia sui genitori. Cosa dice il LinkedIn Workforce Confidence Index?,"Il Workforce Confidence Index di LinkedIn è un’indagine che ha coinvolto oltre 1.000 professionisti italiani, rileva gli attuali stati d’animo sul mercato del lavoro italiano utilizzando un punteggio di fiducia. Gli ultimi insight di LinkedIn mostrano che la fiducia dei professionisti in Italia è rimasta stabile rispetto alla precedente ricerca, riportando il punteggio dell’indice di fiducia nazionale a 33 (su una scala da -100 a 100). Abbiamo scelto tre numeri per descrivere le evidenze dello studio di LinkedIn. La percentuale dei genitori che lavorano in Italia che ha ammesso di aver fatto fatica a concentrarsi sul lavoro mentre i propri figli erano a casa La percentuale dei genitori con un impiego in Italia hanno dovuto lavorare oltre il normale orario di lavoro a causa delle responsabilità derivate dall’assistere i più piccoli La percentuale di donne che ha riferito un aumento dei livelli di stress e di ansia, il 6% in più rispetto alle loro controparti maschili. Con la chiusura delle scuole dovuta alla pandemia, si legge nella ricerca di LinkedIn molti genitori che lavorano hanno dovuto assumersi ulteriori responsabilità, come accudire e istruire a tempo pieno i propri figli. Con intuibili conseguenze sulla concentrazione nel lavoro. La ricerca di un equilibrio fra queste nuove responsabilità ha anche fatto sì che molti genitori impiegati abbiano dovuto lavorare alcune ore aggiuntive al di fuori del loro normale orario di lavoro.  Come più volte scritto su Info Data e su 24+ edizione premium del Sole 24 Ore chi se l’è passata peggio sono le donne. Scrivono gli analisti di LinkedIn: “Mentre i genitori lavoratori di sesso maschile (56%) e quelli di sesso femminile (54%) hanno quasi la stessa probabilità di chiedere al partner di alternarsi nelle responsabilità di badare ai più piccoli, gli uomini sono leggermente più propensi a chiedere questo tipo di scambio. Inoltre, dover badare ai bambini a tempo pieno è una responsabilità che ricade leggermente più spesso sulle donne (27%) rispetto agli uomini (23%). In più, le donne lavoratrici risultano meno fiduciose dei loro colleghi maschi, relativamente alle prospettive di carriera a lungo termine presentano un indice di fiducia di 25 (su una scala da -100 a 100), mentre riguardo alla loro fiducia nella capacità di gestire le loro finanze personali emerge uno score di 15 (su una scala da -100 a 100). L’aggiungersi di altre responsabilità domestiche e la drastica destabilizzazione dell’equilibrio tra vita privata e vita lavorativa stanno avendo un impatto evidente sulle professioniste. Metodologia
Il LinkedIn Workforce Confidence Index si basa su un’indagine quantitativa online dei membri con sede in Italia. Riflette la percezione attuale dei professionisti sul mercato del lavoro e la loro fiducia riguardo alla possibilità di ottenere un nuovo lavoro o mantenere quello attuale, migliorare la proprio situazione finanziaria o fare avanzamenti di carriera. Questi dati si basano sulle risposte di oltre 1.000 professionisti in Italia, con dati rilevati dal 27 luglio al 23 agosto. Per ulteriori informazioni e insight sull’ultima edizione del Workforce Confidence Index di LinkedIn, è possibile visitare il sito web al seguente link: https://lnkd.in/g8Dj-5S L’articolo L’impatto della pandemia sui genitori. Cosa dice il LinkedIn Workforce Confidence Index? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Servono mappe di densità della popolazione?,"Sappiamo che la densità abitativa è un fattore determinante per studiare la diffusione delle epidemie virali. La rappresentazione di questo indice però non è sufficiente per mappare le aree più a rischio. Servirebbero strumenti in grado di tenere conto del reale affollamento delle persone negli aree abitative distinguendo tra luoghi pubblici e luoghi privati. In questo modo si potrebbe costruire una scala di pericolosità molto dettagliata. La Commissione europea ha aperto un dataset con le informazioni sulla densità della popolazione rilevata in un arco temporale che va dal 1975 al 2015 (rispettivamente 1975, 1990, 2000 e 2015).  Visualizzando questi dati si può avere una idea della concentrazione della popolazione. Per una analisi più puntuale sul Covid-19 servirebbe un dettaglio maggiore, magari distinguendo tra aree pubbliche, aree residenziali e zone commerciali. Incrociando questi dati con i dati in tempo reale registrati da Google o Facebook sugli spostamenti fisici si avrebbe una stima più attendibile sui luoghi di possibile contagio. Ecco tre tool (per ora) per disegnare le vostre mappine L’altezza di ciascuna barra rappresenta il numero di persone che vivono in quella piazza specifica, con la mappa globale che mostra quadrati di 2 km x 2 km e le mappe successive che mostrano quadrati di 1 km x 1 km. Mapped: The World’s Most Populous Countries, in Ascending Order from Visual Capitalist on Vimeo.   Nell’animazione sopra, i paesi vengono aggiunti sulla mappa in sequenza – ognuno deve avere una popolazione minima di 1 milione di persone – andando dallo Swaziland (ora ufficialmente noto come Eswatini) fino alla Cina. Si tratta di un trucco visivo che aiuta a stimolare nuove intuizioni, in particolare sulla densità di popolazione di paesi e continenti.   Aggiungeremo altre mappe. Segue… L’articolo Servono mappe di densità della popolazione? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Le mappe sono importanti. Da John Snow al tracciamento del Covid-19,"  Il primo a rendersene conto fu John Snow. Non il personaggio di Game of Thrones, che del resto non sapeva niente, ma un medico britannico vissuto nella prima metà dell’Ottocento. Quando nel 1854 un’epidemia di colera scoppiò nel quartiere londinese di Soho, segnò su una mappa gli indirizzi di tutti i pazienti. E si rese conto che vivevano tutti intorno allo stesso pozzo. Ipotizzando che l’acqua fosse il mezzo di trasmissione del batterio del colera, lo fece chiudere, fermando l’epidemia. Fu la prima dimostrazione dell’efficacia delle mappe per comprendere l’evoluzione di un’epidemia.   E del resto uno dei primi strumenti utilizzati per raccontare la diffusione del Sars-CoV-2 è stata proprio una mappa, quella realizzata dalla John Hopkins University. Una semplice mappa a punti, dimensionati sul numero delle persone che hanno contratto il virus, che tra febbraio e marzo è stata uno degli strumenti più utilizzati dalle persone comuni per capire come si stesse muovendo il virus. Una soluzione così efficace che anche la Protezione civile l’ha riprodotta per mostrare l’evoluzione del contagio in Italia. Ovviamente, più dettagliati sono i dati a disposizione, più precisa è l’informazione che una mappa riesce a fornire. Conoscere il comune di residenza di una persona positiva al nuovo coronavirus, se non addirittura l’indirizzo, permette di individuare eventuali focolai. Dati, questi, che per ragioni di privacy restano a disposizione delle sole autorità sanitarie. Se a informazioni così dettagliate si aggiunge poi l’elemento temporale, banalmente la data di effettuazione del tampone risultato positivo, una mappa consente di vedere come si sta muovendo la pandemia. Tutte informazioni che le autorità sanitarie possono utilizzare per modulare le iniziative di contrasto alla diffusione del nuovo coronavirus. Perché un conto è conoscere il numero di positivi in Lombardia, un conto è sapere quanti sono in provincia di Bergamo, un altro conto ancora conoscere il numero di positivi nella città capoluogo. Se poi si riesce a capire che in un determinato quartiere gli ultimi giorni hanno visto crescere i casi, si possono intensificare i controlli. E magari, se ritenuto necessario, applicare un lockdown circoscritto solo a quest’area. Al netto di questo, il valore informativo delle mappe è apparso chiaro sin dal primo giorno. Tanto che sono state realizzate per raccontare l’andamento della pandemia sia da attivisti, come Francesco Paolicelli, che da giornalisti, come Isaia Invernizzi dell’Eco di Bergamo, che ha raccontato il coronavirus dalla zona più colpita d’Italia. Anche Il Sole24Ore che è l’editore di questo blog lo ha fatto, con la mappa realizzata dal Lab24 che ogni giorno mostra l’andamento dei contagi su base provinciale. Come ha ricordato Robert Muggah, fondatore di SecDev Group e dell’Igarapé Institute, in un articolo comparso sul sito del World Economic Forum, per essere significative le mappe dell’epidemia devono potersi basare su dati affidabili. Circostanza che ha rappresentato e tuttora rappresenta uno dei limiti delle informazioni fornite ad esempio dalla Protezione civile in Italia. Dato che il numero di positivi registrati dipende dal numero di tamponi effettuati e che esistono soggetti positivi del tutto asintomatici e che per questo non vengono tamponati, è chiaro che i dati non consentono di intercettare l’intera ondata epidemica.   Per questo motivo alla fine della primavera ci si è affidati ai dati sull’eccesso di mortalità calcolato a partire da dati resi disponibili dall’Istat e dall’Istituto superiore di sanità. L’idea di fondo era quella che un aumento del numero di decessi rispetto alla media in un determinato comune avrebbe rappresentato la spia di un’incidenza dell’epidemia più alta che in comuni in cui il numero dei decessi è rimasto allineato al valore medio. E lo stesso si è fatto quando questi stessi enti hanno diffuso i risultati dell’indagine di sieroprevalenza svolta su oltre 64mila persone in tutto il Paese. Due modi per stimare quanto abbia colpito il Sars-CoV-2 andando al di là dei soli dati relativi alle persone positive al tampone. L’articolo Le mappe sono importanti. Da John Snow al tracciamento del Covid-19 sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Ecco perché la matematica è uno degli strumenti più equi nell’esercizio della democrazia," “La matematica è una disciplina che favorisce la diffusione della democrazia” scrive bene Chiara Valerio ne “La matematica è politica”, prezioso libro di poco più di cento pagine appena uscito per Einaudi. “[Essa] non ammette principio di autorità giacché nessuno possiede la verità da solo, le verità sono asserzioni verificabili da chiunque, o se non da chiunque (alcune volte è difficile) almeno da un certo numero di persone. Inoltre, la matematica è un linguaggio, una grammatica. Per discutere di matematica bisogna accettarne le regole.”
Chi segue il nostro lavoro qui su Infodata sa che l’atteggiamento di fondo con cui proviamo ad accostarci alle notizie è quello di farci aiutare anche dalla matematica nel decifrare i fenomeni sociali. Voglio essere onesta: mai come in questi mesi di pandemia mi sono resa conto (qui parlo per me soltanto) di quanto sia difficilissimo e frustrante provarci. Il motivo – mi sono risposta – è un fraintendimento di fondo ben descritto in questo libro: la matematica non vuole eliminare l’incertezza, la vuole spiegare, pur non contemplando l’errore. Per questo pare complessa, e richiede esercizio. Come la democrazia.
Per questo per chi come me vede la matematica come uno degli strumenti fondamentali e più equi dell’esercizio della democrazia, risulta doloroso sentirsi accusare spesso di autoritarismo, o di non amare la libertà di pensiero, o – peggio – di non voler bene ai nostri lettori, diffondendo allarmismo. Il mio maggior dolore è quando mi si dice che mi faccio scudo con la matematica (e quindi con la scienza) pensando di aver vinto il dubbio. È capitato per esempio quando abbiamo raccontato perché il Contact tracing è un fattore chiave e come monitorarlo, o come quantificare il concetto di “rischio calcolato”, o come leggere i dati relativi all’andamento della pandemia negli altri paesi Europei.
È l’opposto: la matematica (e la scienza) non avanzano per certezze, ma per ipotesi: è l’unico metodo sviluppato dall’uomo a essere falsificabile. “Le verità della scienza evolvono. E pensare agli scienziati come ai sacerdoti della soluzione o della guarigione è un modo di delegare la responsabilità politica. Oltre che di istituzionalizzare come scienza qualcosa che è il contrario della scienza: la certezza fideistica. Chi mi avanza queste critiche ha i suoi motivi, intendiamoci. Ci sono almeno due modi di interpretare il famoso monito che campeggiava all’entrata dell’Accademia di Platone: “Non entri chi non è geometra”. Lo si può intendere come una barriera elitaria e classista: se non hai almeno questo o quel requisito, taci; e sono parecchie le persone fra cui scienziati e giornalisti che prendono queste parti. Purtroppo poi nel sistema di istruzione italiano la matematica è vista come qualcosa di alternativo alla “cultura”, e finisce che ancora a trent’anni ti senti chiedere se preferisci le righe o i quadretti, come in un test del Cioè.
In realtà quello platonico è un incoraggiamento, e ho provato affetto nel leggere nel libro di Valerio questo chiaro intento. La matematica è per tutti, e soprattutto non è vero che bisogna essere “portati”. “Non è vero infatti che per studiare matematica «bisogna essere portati». Per studiare matematica, come per il resto e più del resto, bisogna solo studiare. Mi rendo conto che studiare, nella dittatura dell’immediato, che viviamo, è un verbo scomodo, pieno di conseguenze e al quale è stata sottratta la sinonimia, naturale, con progettare o immaginare.”
Finalmente! Personalmente ci ho messo vent’anni a capirlo, dopo essermi laureata in Logica matematica nonostante non fossi mai stata particolarmente “portata”. Ecco perché assimilare un po’ di linguaggio matematico, volerlo fare, è esercitare la nostra democrazia. E oso dire – se scrivessi a mano userei una calligrafia piccola piccola – ci rende anche più liberi, di una libertà corale. “Studiare matematica aiuta a essere cittadini migliori e a chiarire come la democrazia, con tutti i difetti, sia il miglior sistema di governo possibile e sia pure una forma, ribadisco, di rivoluzione.”
Chiudo esortando a non comprarvi questo libro di Chiara Valerio. Se lo cercate siete già persuasi di quanto sostenuto dall’autrice. Il vecchio bias di conferma.
Questo è un libro da regalare. L’articolo Ecco perché la matematica è uno degli strumenti più equi nell’esercizio della democrazia sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Le morti evitabili in Europa. Ecco una mappa e qualche riflessione,"Eurostat le chiama morti evitabili. Sono cioè quei decessi legati a malattie che si possono prevenire o per le quali esistono strumenti di diagnosi e cura che permettono se non di azzerare quanto meno di ridurre in maniera significativa la mortalità. Malattie che nel solo 2017 sono costate la vita a un milione di persone con meno di 75 anni residenti nei Paesi dell’Unione. Questa la situazione: La mappa mostra il tasso standardizzato di morte, ovvero i decessi ogni 100mila abitanti. Più un territorio è scuro, maggiore è il valore. Di default vengono mostrate le malattie prevenibili, come ad esempio il cancro al polmone: il rischio di contrarlo si riduce sensibilmente se si evita, o si smette, di fumare. Il filtro in basso (in alto a sinistra per chi legge da desk) permette di visualizzare la mappa relativa alle malattie trattabili. Tra queste rientrano il cancro al seno o quello al colon retto, patologie per le quali esistono programmi di screening che permettono di diagnosticare la malattia nella sua fase iniziale, quando la percentuale di guarigione è più alta. Come si può vedere, la situazione è decisamente peggiore nei Paesi dell’Europa dell’Est, dove più alta è l’incidenza delle morti evitabili tra gli under 75. Un dato che lascia intendere una correlazione negativa con indicatori come il Pil o il reddito medio pro capite. In Italia nel 2017 si è registrato un tasso di 107,3 ogni 10mila abitanti con meno di 75 anni dovuti a malattie prevenibili e di 67 morti per patologie trattabili. Questo grafico mostra la distribuzione per numero di casi di alcune di queste patologie: In totale, nel nostro Paese nel 2017 si sono registrate poco più di 40mila decessi evitabili. Sono circa 5mila in più di quelle uccise dal Covid-19 tra la fine di febbraio e la fine di agosto, almeno stando ai dati ufficiali. La differenza sostanziale è che nessuna di queste patologie è contagiosa. Come si vede, la più significativa causa di morte evitabile è il cancro al polmone, che nel solo 2017 ha ucciso oltre 16mila persone. Seguono il cancro del colon retto con poco meno di 7mila e l’infarto con poco più di 6mila. Il filtro in basso (in alto a sinistra per chi legge da desk) consente di selezionare un altro Paese europeo. E capire così quanti siano nel resto del continente le morti evitabili con un adeguato stile di vita e aderendo ai programmi di screening. L’articolo Le morti evitabili in Europa. Ecco una mappa e qualche riflessione sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
L’impatto del taglio dei parlamentari sui conti dei partiti politici? -30% tra donazioni e rimesse," Il dibattito pubblico sul referendum verte su due questioni, il risparmio economico e la rappresentatività degli elettori in caso di vittoria del “SÌ”. C’è però un terzo tema, scive l’associazione Transparency International Italia, che andrebbe preso in considerazione con grande attenzione e cioè il contraccolpo economico sulle casse dei partiti politici. Il taglio dei seggi in Parlamento potrebbe avere un notevole impatto sulle casse dei partiti, andando a ridurre il volume delle donazioni di alcuni di essi anche oltre il 30%, secondo le stime di Transparency Italia. Una delle principali fonti di entrata dei partiti politici sono infatti le cosiddette “rimesse dei parlamentari”, ovvero la quota di stipendio che deputati e senatori riversano al proprio partito o ai soggetti politici di riferimento (nel caso del M5S ad esempio, il Comitato per le rendicontazioni e i rimborsi).  Nel 2019, i partiti hanno infatti incassato oltre 27 milioni di euro di donazioni, sia direttamente che tramite associazioni, comitati o fondazioni strettamente collegati ad essi. Il 73% di questa somma è arrivata dai parlamentari, ovvero ben 19,7 milioni di euro. Secondo una stima di Transparency International Italia, il partito che verrebbe maggiormente colpito dalla riduzione di risorse è il Movimento 5 Stelle, che si vedrebbe privato di 3,1 milioni di entrate, pari al 35% dei finanziamenti percepiti prendendo come riferimento quanto incassato nel 2019. Seguono la Lega di Matteo Salvini, per la quale si stima una riduzione dei contributi di 1,9 milioni di euro, pari al 33% dei suoi contributi totali, il Partito Democratico (-957 mila euro, -18%), Forza Italia (-510 mila euro, -26%) e Fratelli d’Italia (-303 mila euro, -27%). Per approfondire L’articolo L’impatto del taglio dei parlamentari sui conti dei partiti politici? -30% tra donazioni e rimesse sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Istruzione interrotta. Almeno 463 milioni di studenti hanno smesso di apprendere durante il lockdown,"   Il calcolo è dell’Unicef. Tra marzo e giugno, i mesi clou del lockdown a livello nazionale sono rimasti a casa da scuola quasi 1,5 miliardi di studenti sono stati colpiti dalla chiusura delle scuole. Lo abbiamo raccontato anche noi di Info Data qui. Ma, come scrive il rapporto “Remote Learning Reachability” dell’Unicef, almeno 463 milioni di bambini che non sono potuti andare a scuola non hanno neppure avuto accesso all’apprendimento a distanza”. Niente tablet, smartphone o forme di istruzione a distanza. Il numero di bambini la cui istruzione è stata completamente interrotta per mesi è un’emergenza educativa globale”, si legge nel report. Le ripercussioni potrebbero essere avvertite nelle economie e nelle società per i decenni a venire”.    A livello globale, non è possibile raggiungere almeno il 31% degli studenti dalla scuola materna ai licei o istituti superiori a causa della mancanza di politiche che supportano l’apprendimento digitale e trasmesso a distanza o per la mancanza delle risorse familiari necessarie per ricevere l’istruzione digitale o radiotelevisiva” Come mostra il grafico seguente, è molto probabile che gli studenti più giovani vengano esclusi dalle opportunità di apprendimento a distanza, poiché non è possibile raggiungere due studenti su tre in età prescolare. In termini puramente numerici, il problema è più pronunciato a livello di scuola primaria , dove oltre 200 milioni di studenti non hanno accesso a strumenti di apprendimento a distanza.  La disuguaglianza tra regioni. Gli studenti dell’Africa subsahariana sono i più colpiti: circa la metà degli studenti non può essere raggiunta con l’apprendimento a distanza. Si conferma poi che gli studenti delle famiglie più povere e quelli che vivono nelle zone rurali sono di gran lunga i più a rischio di perdere le lezioni durante le chiusure. A livello globale, il 72% degli scolari che non possono accedere all’apprendimento a distanza vivono nelle famiglie più povere dei loro paesi. Nei Paesi a reddito medio-alto, i bambini delle famiglie più povere rappresentano fino all’86% degli studenti che non possono accedere all’apprendimento a distanza. A livello globale, tre quarti degli scolari senza accesso vivono in zone rurali. I più giovani sono i più svantaggiati. Sempre secondo il rapporto gli studenti più giovani sono quelli più svantaggiati per la formazione a distanza anche perché l’insegnamento diciamo in presenza è fondamentali nei prima anni di scuola. Inoltre, circa il 70% dei bambini in età prescolare (120 milioni di bambini) non può essere raggiunto, soprattutto a causa delle sfide e dei limiti dell’apprendimento online per i più piccoli, della mancanza di programmi di apprendimento a distanza per questa categoria di istruzione e della mancanza di risorse a casa per l’apprendimento a distanza. Per le scuole elementari la percentuale del  29% (217 milioni di studenti) mentre sale al 24% per le scuole secondarie di primo grado – (78 milioni di studenti). Il senso dei numeri. Questi numeri non servono e non vogliono mettere pressione ora che le scuole stanno per ripartire. Le scuole non devono diventare nuovi focolai di contagio. La sicurezza è e resta la prima priorità. Serve semmai per accendere un faro sugli strumenti di recupero per una generazione “interrotta” almeno sul piano dell’istruzione.  Come Info Data proponiamo alcune approdondimenti sulla povertà educativa. Un tema che andrebbe studiato e approfondito a nostro parere per studiare strumenti nuovi di recupero.  Buona lettura. L’articolo Istruzione interrotta. Almeno 463 milioni di studenti hanno smesso di apprendere durante il lockdown sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Presidenziali Usa, Biden annulla l’effetto convention","Scrive su Twitter Nate Silver che Joe Biden potrebbe trovarsi nella spiacevole situazione di vincere il voto popolare ma non essere eletto presidente. Sì, proprio come accadde quattro anni fa ad Hillary Clinton. Tutto sta nel distacco da Donald Trump: vincesse di almeno sei punti, il candidato democratico sarebbe il 46simo presidente degli Stati Uniti. Se invece il vantaggio scendesse sotto i tre punti, è più probabile che a vincere sia l’attuale inquilino della Casa Bianca. La buona notizia, per Biden, è che al momento il modello di Silver lo dà in vantaggio di 6,3 punti rispetto all’avversario. Tanto che secondo il fondatore di FiveThirtyEight.com il candidato democratico ha poco meno del 71% di possibilità di vincere le elezioni del prossimo 3 novembre. Da notare che la scorsa settimana l’ex vicepresidente ha recuperato il rimbalzo positivo per Trump seguito alla convention repubblicana, riportando le proprie chance di vittoria al di sopra del 70%. Il tutto al termine di una settimana che ha visto ancora scontri legati alle proteste del movimento Black lives matter. E che si è conclusa con un servizio del The Atlantic secondo il quale il candidato repubblicano avrebbe definito «sfigati» i soldati morti in guerra. Possibile, nel paese il cui presidente viene definito commander in chief, che questo abbia fatto perdere consensi a Trump? Intanto anche le previsioni dell’Economist, che dal 25 agosto vedevano continuamente ridursi la distanza tra i due candidati, tornano a segnare una crescita nelle possibilità di Biden di essere eletto alla Casa Bianca. Anche secondo questo modello, per tornare al tweet di Silver, Biden è accreditato di una vittoria con 7 punti percentuali di distacco nel voto popolare. Una distacco che dovrebbe garantirgli la certezza di essere eletto presidente. In controtendenza invece le previsioni del JHK Forecast di Jack Kersting, che continua a veder risalire le quotazioni di Trump. Certo, rimane un abisso tra i due candidati. Ma intanto questo modello conferma la risalita di Trump iniziata dopo la convention del Gop. Va detto, però, che il giovane studente dell’Università dell’Alabama ha aggiornato i dati solo fino al 4 settembre, il giorno successivo all’articolo dell’Atlantic. Posto che questo pezzo abbia spostato le intenzioni di voto degli americani verso Biden, è possibile che ancora questo modello non ne dia conto. Questa, infine, la mappa delle previsioni Stato per Stato costruita a partire dai dati raccolti da Nate Silver. Come si vede, anche perdendo in North Carolina, Florida e Arizona, i tre Stati oggi maggiormente in bilico, Biden potrebbe riuscire ad ottenere i 270 grandi elettori necessari per essere eletto presidente. La strada, però, è ancora lunga: Infodata continuerà a raccontarvela usando i dati lunedì prossimo. Metodologia
FiveThirtyEight utilizza i dati di sondaggi nazionali e locali, unendoli ad alcuni indicatori di natura economica, ed effettua 40mila simulazioni del risultato elettorale.
L’Economist affianca ai sondaggi quelli che le scienze politiche definiscono fattori strutturali, come ad esempio il maggior interesse verso le elezioni a mano a mano che ci si avvicina al voto.
Il JHK Forecast ai sondaggi e agli indicatori economici unisce la tendenza storica di un singolo Stato a votare democratico o repubblicano. I risultati sono simulati 20mila volte. L’articolo Presidenziali Usa, Biden annulla l’effetto convention sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
Quanti poveri produrrà il Covid? Dal più negativo al più positivo: tutti gli scenari dell’Onu,"  Lo si è detto e ridetto: il successo nel raggiungere gli Obiettivi di Sviluppo Sostenibile (SDGs) che le Nazioni Unite hanno fissato per il 2030, e che sono entrati come linee di fondo nelle varie agende di sviluppo nazionale, dipenderà da come stiamo gestendo questa pandemia. E viceversa: nel complesso i paesi che hanno compiuto maggiori progressi nel raggiungimento degli SDGs sono stati in grado di affrontare meglio la crisi COVID-19. Il Sustainable Development Outlook 2020 delle Nazioni Unite ha disegnato un possibile scenario ottimista e uno pessimista per il prossimo decennio, alla luce della pandemia. L’articolo integrale lo trovate su 24+ edizione premium del Sole 24 ore. L’articolo Quanti poveri produrrà il Covid? Dal più negativo al più positivo: tutti gli scenari dell’Onu sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quali interventi non farmaceutici contro il Covid-19 hanno funzionato meglio?,"  Per sapere quali interventi non farmaceutici contro la diffusione del coronavirus hanno funzionato meglio, i ricercatori e le autorità sanitarie hanno bisogno di dati, e non potendo pensare a un futuro di frontiere chiuse, con chi rimarrebbe più indietro di altri, la condivisione di questi dati è fondamentale ragionare a livello globale. A marzo, il Complexity Science Hub di Vienna ha avviato una raccolta a livello mondiale di tutte le misure governative che sono state messe in campo in questi mesi per contrastare la pandemia. I primi risultati sono stati pubblicati il 27 agosto 2020 in un articolo sulla rivista Nature Scientific Data e possono essere navigati liberamente sulla piattaforma CSH COVID-19 CONTROL STRATEGIES LIST (CCCSL)    Si tratta di  informazioni su 6.068 interventi da 56 paesi: 33 europei, 12 asiatici, 5 sudamericani, 2 nordamericani, 3 africani (soltanto) e uno oceanico, più la nave da crociera Diamond Princess . Per gli Stati Uniti, i dati sono stati raccolti a livello statale per 24 stati degli Stati Uniti. Sono incluse anche le misure attuate a livello subnazionale (dettaglio di stato, regione, città). L’intenzione è quella di aggiornare ulteriormente questo set di dati fino alla fine di dicembre 2020. I dati sono stati raccolti da fonti pubbliche, comprese fonti governative ufficiali, articoli scientifici, comunicati stampa, comunicazioni governative e social media. Tutti i record sono stati codificati a mano e vengono aggiornati regolarmente. Il CCCSL fornisce la data di implementazione dell’intervento, e quando questa manca, usa la data dell’annuncio dell’entrata in vigore di quell’intervento.   Come leggere la mappa interattiva Gli scienziati hanno suddiviso le misure in 8 gruppi (L1, in verde): – identificazione dei casi, tracciamento dei contatti e relative misure di isolamento; – misure ambientali fra cui disinfezione e pulizia di superfici comuni (trasporti pubblici, mercati); – capacità sanitaria e sanitaria (per esempio aumento della capacità ospedaliera o del personale sanitario); – allocazione delle risorse (come le operazioni coinvolte nell’allocazione dei budget, nell’impiego delle risorse e nella distribuzione dei beni per il controllo dell’epidemia); – comunicazione del rischio; – riduzione dei contatti; – limitazione nei viaggi; – “ritorno alla vita normale”. Ogni tipo di intervento negli otto gruppi è codificato su quattro livelli, a seconda di quanto l’azione è stata specifica. “Ad esempio per la categoria (L1) delle limitazioni di viaggio ci sono sette sotto categorie (L2), a loro volta ulteriormente suddivise in oltre 50 sottocategorie (L3). Basta cliccare uno dei pallini verdi (L1) e la mappa interattiva mostrerà le sottocategorie tramite cui questo intervento è stato declinato e in quali paesi. Una libreria aperta di fonti di informazione è disponibile tramite il software gratuito Zotero (work in progress) che contiene tutte le fonti utilizzate per raccogliere i dati: https://www.zotero.org/groups/2488884/cccsl_covid_measure_project. Ma i risultati più interessanti devono ancora arrivare. “Abbiamo quantificato l’impatto delle politiche di controllo individuali e abbiamo stilato una classifica in base alla loro efficacia nel ridurre la diffusione del coronavirus”, spiega Amelie Desvars-Larrive, leader del progetto e prima autrice dell’articolo. Questi risultati sono attualmente in fase di revisione. “Il valore speciale del nostro set di dati è la sua granularità”, afferma Amelie Desvars-Larrive. “A nostra conoscenza, è ad oggi la classificazione più dettagliata delle misure governative contro COVID-19”. Va precisato che durante la crisi anche altri gruppi di ricerca hanno provato a tracciare i dati sulle politiche dei governi. Questi dati si trovano integrati nel Tracking Public Health and Social Measures (PHSM) dell’Organizzazione Mondiale della Sanità, un database globale di misure sanitarie e sociali che sono state messe in campo durante la pandemia COVID-19 da parte di individui, istituzioni, comunità, governi locali e nazionali e organismi internazionali.             L’articolo Quali interventi non farmaceutici contro il Covid-19 hanno funzionato meglio? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri per spiegare il referendum costituzionale sul taglio dei parlamentari,"Con il referendum del 20 e 21 settembre gli italiani saranno chiamati ad esprimersi sulla modifica degli articoli 56, 57 e 59 della Costituzione, al secolo sul taglio dei parlamentari. In vista di questa consultazione, Infodata ha scelto di affrontare il tema in coerenza con la propria linea editoriale. Ovvero, guardando i numeri. Eccoli: Questa la percentuale di riduzione dei componenti dei due rami del Parlamento italiano. Nello specifico, gli eletti alla Camera dei Deputati passerebbero dagli attuali 630 a 400, mentre al Senato scenderebbero da 315 a 200, quota cui bisognerebbe comunque aggiungere i 5 senatori a vita. Sono i cittadini che ogni deputato rappresenterebbe in media, neonati compresi. Per quanto riguarda il Senato, ogni eletto a Palazzo Madama rappresenterebbe 301.223 persone. Il risparmio annuo per le casse dello Stato considerando una minore spesa di 81,6 milioni di euro l’anno per le indennità di carica non più dovute e una spesa complessiva di 662 miliardi così come prevista dalla legge di Bilancio per il 2020. L’articolo Tre numeri per spiegare il referendum costituzionale sul taglio dei parlamentari sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Almeno 463 milioni di studenti hanno smesso di apprendere durante il lockdown,"pre>Nel mondo tre studenti su quattro non possono essere raggiunti dalla didattica da remoto
(% di studenti che non possono essere raggiunti per sesso, reddito e area di provenienza)
   Il calcolo è dell’Unicef. Tra marzo e giugno, i mesi clou del lockdown a livello nazionale sono rimasti a casa da scuola quasi 1,5 miliardi di studenti sono stati colpiti dalla chiusura delle scuole. Lo abbiamo raccontato anche noi di Info Data qui. Ma, come scrive il rapporto “Remote Learning Reachability” dell’Unicef, almeno 463 milioni di bambini che non sono potuti andare a scuola non hanno neppure avuto accesso all’apprendimento a distanza”. Niente tablet, smartphone o forme di istruzione a distanza. Il numero di bambini la cui istruzione è stata completamente interrotta per mesi è un’emergenza educativa globale”, si legge nel report. Le ripercussioni potrebbero essere avvertite nelle economie e nelle società per i decenni a venire”.    A livello globale, non è possibile raggiungere almeno il 31% degli studenti dalla scuola materna ai licei o istituti superiori a causa della mancanza di politiche che supportano l’apprendimento digitale e trasmesso a distanza o per la mancanza delle risorse familiari necessarie per ricevere l’istruzione digitale o radiotelevisiva” Come mostra il grafico seguente, è molto probabile che gli studenti più giovani vengano esclusi dalle opportunità di apprendimento a distanza, poiché non è possibile raggiungere due studenti su tre in età prescolare. In termini puramente numerici, il problema è più pronunciato a livello di scuola primaria , dove oltre 200 milioni di studenti non hanno accesso a strumenti di apprendimento a distanza.  La disuguaglianza tra regioni. Gli studenti dell’Africa subsahariana sono i più colpiti: circa la metà degli studenti non può essere raggiunta con l’apprendimento a distanza. Si conferma poi che gli studenti delle famiglie più povere e quelli che vivono nelle zone rurali sono di gran lunga i più a rischio di perdere le lezioni durante le chiusure. A livello globale, il 72% degli scolari che non possono accedere all’apprendimento a distanza vivono nelle famiglie più povere dei loro paesi. Nei Paesi a reddito medio-alto, i bambini delle famiglie più povere rappresentano fino all’86% degli studenti che non possono accedere all’apprendimento a distanza. A livello globale, tre quarti degli scolari senza accesso vivono in zone rurali. I più giovani sono i più svantaggiati. Sempre secondo il rapporto gli studenti più giovani sono quelli più svantaggiati per la formazione a distanza anche perché l’insegnamento diciamo in presenza è fondamentali nei prima anni di scuola. Inoltre, circa il 70% dei bambini in età prescolare (120 milioni di bambini) non può essere raggiunto, soprattutto a causa delle sfide e dei limiti dell’apprendimento online per i più piccoli, della mancanza di programmi di apprendimento a distanza per questa categoria di istruzione e della mancanza di risorse a casa per l’apprendimento a distanza. Per le scuole elementari la percentuale del  29% (217 milioni di studenti) mentre sale al 24% per le scuole secondarie di primo grado – (78 milioni di studenti). Il senso dei numeri. Questi numeri non servono e non vogliono mettere pressione ora che le scuole stanno per ripartire. Le scuole non devono diventare nuovi focolai di contagio. La sicurezza è e resta la prima priorità. Serve semmai per accendere un faro sugli strumenti di recupero per una generazione “interrotta” almeno sul piano dell’istruzione.  Come Info Data proponiamo alcune approdondimenti sulla povertà educativa. Un tema che andrebbe studiato e approfondito a nostro parere per studiare strumenti nuovi di recupero.  Buona lettura. L’articolo Almeno 463 milioni di studenti hanno smesso di apprendere durante il lockdown sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
L’impatto del taglio dei parlamentari sui conti dei partiti politici? Le stime di Transparency," Il dibattito pubblico sul referendum verte su due questioni, il risparmio economico e la rappresentatività degli elettori in caso di vittoria del “SÌ”. C’è però un terzo tema, scive l’associazione Transparency International Italia, che andrebbe preso in considerazione con grande attenzione e cioè il contraccolpo economico sulle casse dei partiti politici. Il taglio dei seggi in Parlamento potrebbe avere un notevole impatto sulle casse dei partiti, andando a ridurre il volume delle donazioni di alcuni di essi anche oltre il 30%, secondo le stime di Transparency Italia. Una delle principali fonti di entrata dei partiti politici sono infatti le cosiddette “rimesse dei parlamentari”, ovvero la quota di stipendio che deputati e senatori riversano al proprio partito o ai soggetti politici di riferimento (nel caso del M5S ad esempio, il Comitato per le rendicontazioni e i rimborsi).  Nel 2019, i partiti hanno infatti incassato oltre 27 milioni di euro di donazioni, sia direttamente che tramite associazioni, comitati o fondazioni strettamente collegati ad essi. Il 73% di questa somma è arrivata dai parlamentari, ovvero ben 19,7 milioni di euro. Secondo una stima di Transparency International Italia, il partito che verrebbe maggiormente colpito dalla riduzione di risorse è il Movimento 5 Stelle, che si vedrebbe privato di 3,1 milioni di entrate, pari al 35% dei finanziamenti percepiti prendendo come riferimento quanto incassato nel 2019. Seguono la Lega di Matteo Salvini, per la quale si stima una riduzione dei contributi di 1,9 milioni di euro, pari al 33% dei suoi contributi totali, il Partito Democratico (-957 mila euro, -18%), Forza Italia (-510 mila euro, -26%) e Fratelli d’Italia (-303 mila euro, -27%). Per approfondire L’articolo L’impatto del taglio dei parlamentari sui conti dei partiti politici? Le stime di Transparency sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Servono mappe di densità della popolazione? Ecco alcuni tool e qualche idea per “disegnarle”,"Sappiamo che la densità abitativa è un fattore determinante per studiare la diffusione delle epidemie virali. La rappresentazione di questo indice però non è sufficiente per mappare le aree più a rischio. Servirebbero strumenti in grado di tenere conto del reale affollamento delle persone negli aree abitative distinguendo tra luoghi pubblici e luoghi privati. In questo modo si potrebbe costruire una scala di pericolosità molto dettagliata. La Commissione europea ha aperto un dataset con le informazioni sulla densità della popolazione rilevata in un arco temporale che va dal 1975 al 2015 (rispettivamente 1975, 1990, 2000 e 2015).  Visualizzando questi dati si può avere una idea della concentrazione della popolazione. Per una analisi più puntuale sul Covid-19 servirebbe un dettaglio maggiore, magari distinguendo tra aree pubbliche, aree residenziali e zone commerciali. Incrociando questi dati con i dati in tempo reale registrati da Google o Facebook sugli spostamenti fisici si avrebbe una stima più attendibile sui luoghi di possibile contagio. Ecco tre tool (per ora) per disegnare le vostre mappine L’altezza di ciascuna barra rappresenta il numero di persone che vivono in quella piazza specifica, con la mappa globale che mostra quadrati di 2 km x 2 km e le mappe successive che mostrano quadrati di 1 km x 1 km. Mapped: The World’s Most Populous Countries, in Ascending Order from Visual Capitalist on Vimeo.   Nell’animazione sopra, i paesi vengono aggiunti sulla mappa in sequenza – ognuno deve avere una popolazione minima di 1 milione di persone – andando dallo Swaziland (ora ufficialmente noto come Eswatini) fino alla Cina. Si tratta di un trucco visivo che aiuta a stimolare nuove intuizioni, in particolare sulla densità di popolazione di paesi e continenti.   Aggiungeremo altre mappe. Segue… L’articolo Servono mappe di densità della popolazione? Ecco alcuni tool e qualche idea per “disegnarle” sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Tre numeri per spiegare (in breve) il referendum costituzionale sul taglio dei parlamentari,"Con il referendum del 20 e 21 settembre gli italiani saranno chiamati ad esprimersi sulla modifica degli articoli 56, 57 e 59 della Costituzione, al secolo sul taglio dei parlamentari. In vista di questa consultazione, Infodata ha scelto di affrontare il tema in coerenza con la propria linea editoriale. Ovvero, guardando i numeri. Eccoli: Questa la percentuale di riduzione dei componenti dei due rami del Parlamento italiano. Nello specifico, gli eletti alla Camera dei Deputati passerebbero dagli attuali 630 a 400, mentre al Senato scenderebbero da 315 a 200, quota cui bisognerebbe comunque aggiungere i 5 senatori a vita. Sono i cittadini che ogni deputato rappresenterebbe in media, neonati compresi. Per quanto riguarda il Senato, ogni eletto a Palazzo Madama rappresenterebbe 301.223 persone. Il risparmio annuo per le casse dello Stato considerando una minore spesa di 81,6 milioni di euro l’anno per le indennità di carica non più dovute e una spesa complessiva di 662 miliardi così come prevista dalla legge di Bilancio per il 2020. L’articolo Tre numeri per spiegare (in breve) il referendum costituzionale sul taglio dei parlamentari sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Open science e COVID-19: primo database aperto sugli interventi di ogni paese del mondo,"  Per sapere quali interventi non farmaceutici contro la diffusione del coronavirus hanno funzionato meglio, i ricercatori e le autorità sanitarie hanno bisogno di dati, e non potendo pensare a un futuro di frontiere chiuse, con chi rimarrebbe più indietro di altri, la condivisione di questi dati è fondamentale ragionare a livello globale. A marzo, il Complexity Science Hub di Vienna ha avviato una raccolta a livello mondiale di tutte le misure governative che sono state messe in campo in questi mesi per contrastare la pandemia. I primi risultati sono stati pubblicati il 27 agosto 2020 in un articolo sulla rivista Nature Scientific Data e possono essere navigati liberamente sulla piattaforma CSH COVID-19 CONTROL STRATEGIES LIST (CCCSL)   . Si tratta di  informazioni su 6.068 interventi da 56 paesi: 33 europei, 12 asiatici, 5 sudamericani, 2 nordamericani, 3 africani (soltanto) e uno oceanico, più la nave da crociera Diamond Princess . Per gli Stati Uniti, i dati sono stati raccolti a livello statale per 24 stati degli Stati Uniti. Sono incluse anche le misure attuate a livello subnazionale (dettaglio di stato, regione, città). L’intenzione è quella di aggiornare ulteriormente questo set di dati fino alla fine di dicembre 2020. I dati sono stati raccolti da fonti pubbliche, comprese fonti governative ufficiali, articoli scientifici, comunicati stampa, comunicazioni governative e social media. Tutti i record sono stati codificati a mano e vengono aggiornati regolarmente. Il CCCSL fornisce la data di implementazione dell’intervento, e quando questa manca, usa la data dell’annuncio dell’entrata in vigore di quell’intervento.   Come leggere la mappa interattiva Gli scienziati hanno suddiviso le misure in 8 gruppi (L1, in verde): – identificazione dei casi, tracciamento dei contatti e relative misure di isolamento; – misure ambientali fra cui disinfezione e pulizia di superfici comuni (trasporti pubblici, mercati); – capacità sanitaria e sanitaria (per esempio aumento della capacità ospedaliera o del personale sanitario); – allocazione delle risorse (come le operazioni coinvolte nell’allocazione dei budget, nell’impiego delle risorse e nella distribuzione dei beni per il controllo dell’epidemia); – comunicazione del rischio; – riduzione dei contatti; – limitazione nei viaggi; – “ritorno alla vita normale”. Ogni tipo di intervento negli otto gruppi è codificato su quattro livelli, a seconda di quanto l’azione è stata specifica. “Ad esempio per la categoria (L1) delle limitazioni di viaggio ci sono sette sotto categorie (L2), a loro volta ulteriormente suddivise in oltre 50 sottocategorie (L3). Basta cliccare uno dei pallini verdi (L1) e la mappa interattiva mostrerà le sottocategorie tramite cui questo intervento è stato declinato e in quali paesi. Una libreria aperta di fonti di informazione è disponibile tramite il software gratuito Zotero (work in progress) che contiene tutte le fonti utilizzate per raccogliere i dati: https://www.zotero.org/groups/2488884/cccsl_covid_measure_project. Ma i risultati più interessanti devono ancora arrivare. “Abbiamo quantificato l’impatto delle politiche di controllo individuali e abbiamo stilato una classifica in base alla loro efficacia nel ridurre la diffusione del coronavirus”, spiega Amelie Desvars-Larrive, leader del progetto e prima autrice dell’articolo. Questi risultati sono attualmente in fase di revisione. “Il valore speciale del nostro set di dati è la sua granularità”, afferma Amelie Desvars-Larrive. “A nostra conoscenza, è ad oggi la classificazione più dettagliata delle misure governative contro COVID-19”. Va precisato che durante la crisi anche altri gruppi di ricerca hanno provato a tracciare i dati sulle politiche dei governi. Questi dati si trovano integrati nel Tracking Public Health and Social Measures (PHSM) dell’Organizzazione Mondiale della Sanità, un database globale di misure sanitarie e sociali che sono state messe in campo durante la pandemia COVID-19 da parte di individui, istituzioni, comunità, governi locali e nazionali e organismi internazionali.             L’articolo Open science e COVID-19: primo database aperto sugli interventi di ogni paese del mondo sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Le mappe sono importanti. Da John Snow al tracciamento del Covid-19. Spunti di cartografia digitale moderna,"   
  Il primo a rendersene conto fu John Snow. Non il personaggio di Game of Thrones, che del resto non sapeva niente, ma un medico britannico vissuto nella prima metà dell’Ottocento. Quando nel 1854 un’epidemia di colera scoppiò nel quartiere londinese di Soho, segnò su una mappa gli indirizzi di tutti i pazienti. E si rese conto che vivevano tutti intorno allo stesso pozzo. Ipotizzando che l’acqua fosse il mezzo di trasmissione del batterio del colera, lo fece chiudere, fermando l’epidemia. Fu la prima dimostrazione dell’efficacia delle mappe per comprendere l’evoluzione di un’epidemia.   E del resto uno dei primi strumenti utilizzati per raccontare la diffusione del Sars-CoV-2 è stata proprio una mappa, quella realizzata dalla John Hopkins University. Una semplice mappa a punti, dimensionati sul numero delle persone che hanno contratto il virus, che tra febbraio e marzo è stata uno degli strumenti più utilizzati dalle persone comuni per capire come si stesse muovendo il virus. Una soluzione così efficace che anche la Protezione civile l’ha riprodotta per mostrare l’evoluzione del contagio in Italia. Ovviamente, più dettagliati sono i dati a disposizione, più precisa è l’informazione che una mappa riesce a fornire. Conoscere il comune di residenza di una persona positiva al nuovo coronavirus, se non addirittura l’indirizzo, permette di individuare eventuali focolai. Dati, questi, che per ragioni di privacy restano a disposizione delle sole autorità sanitarie. Se a informazioni così dettagliate si aggiunge poi l’elemento temporale, banalmente la data di effettuazione del tampone risultato positivo, una mappa consente di vedere come si sta muovendo la pandemia. Tutte informazioni che le autorità sanitarie possono utilizzare per modulare le iniziative di contrasto alla diffusione del nuovo coronavirus. Perché un conto è conoscere il numero di positivi in Lombardia, un conto è sapere quanti sono in provincia di Bergamo, un altro conto ancora conoscere il numero di positivi nella città capoluogo. Se poi si riesce a capire che in un determinato quartiere gli ultimi giorni hanno visto crescere i casi, si possono intensificare i controlli. E magari, se ritenuto necessario, applicare un lockdown circoscritto solo a quest’area. Al netto di questo, il valore informativo delle mappe è apparso chiaro sin dal primo giorno. Tanto che sono state realizzate per raccontare l’andamento della pandemia sia da attivisti, come Francesco Paolicelli, che da giornalisti, come Isaia Invernizzi dell’Eco di Bergamo, che ha raccontato il coronavirus dalla zona più colpita d’Italia. Anche Il Sole24Ore che è l’editore di questo blog lo ha fatto, con la mappa realizzata dal Lab24 che ogni giorno mostra l’andamento dei contagi su base provinciale. Come ha ricordato Robert Muggah, fondatore di SecDev Group e dell’Igarapé Institute, in un articolo comparso sul sito del World Economic Forum, per essere significative le mappe dell’epidemia devono potersi basare su dati affidabili. Circostanza che ha rappresentato e tuttora rappresenta uno dei limiti delle informazioni fornite ad esempio dalla Protezione civile in Italia. Dato che il numero di positivi registrati dipende dal numero di tamponi effettuati e che esistono soggetti positivi del tutto asintomatici e che per questo non vengono tamponati, è chiaro che i dati non consentono di intercettare l’intera ondata epidemica.   Per questo motivo alla fine della primavera ci si è affidati ai dati sull’eccesso di mortalità calcolato a partire da dati resi disponibili dall’Istat e dall’Istituto superiore di sanità. L’idea di fondo era quella che un aumento del numero di decessi rispetto alla media in un determinato comune avrebbe rappresentato la spia di un’incidenza dell’epidemia più alta che in comuni in cui il numero dei decessi è rimasto allineato al valore medio. E lo stesso si è fatto quando questi stessi enti hanno diffuso i risultati dell’indagine di sieroprevalenza svolta su oltre 64mila persone in tutto il Paese. Due modi per stimare quanto abbia colpito il Sars-CoV-2 andando al di là dei soli dati relativi alle persone positive al tampone. L’articolo Le mappe sono importanti. Da John Snow al tracciamento del Covid-19. Spunti di cartografia digitale moderna sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Senza matematica non c’è democrazia. Visioni di una società data-driven," “La matematica è una disciplina che favorisce la diffusione della democrazia” scrive bene Chiara Valerio ne “La matematica è politica”, prezioso libro di poco più di cento pagine appena uscito per Einaudi. “[Essa] non ammette principio di autorità giacché nessuno possiede la verità da solo, le verità sono asserzioni verificabili da chiunque, o se non da chiunque (alcune volte è difficile) almeno da un certo numero di persone. Inoltre, la matematica è un linguaggio, una grammatica. Per discutere di matematica bisogna accettarne le regole.”
Chi segue il nostro lavoro qui su Infodata sa che l’atteggiamento di fondo con cui proviamo ad accostarci alle notizie è quello di farci aiutare anche dalla matematica nel decifrare i fenomeni sociali. Voglio essere onesta: mai come in questi mesi di pandemia mi sono resa conto (qui parlo per me soltanto) di quanto sia difficilissimo e frustrante provarci. Il motivo – mi sono risposta – è un fraintendimento di fondo ben descritto in questo libro: la matematica non vuole eliminare l’incertezza, la vuole spiegare, pur non contemplando l’errore. Per questo pare complessa, e richiede esercizio. Come la democrazia.
Per questo per chi come me vede la matematica come uno degli strumenti fondamentali e più equi dell’esercizio della democrazia, risulta doloroso sentirsi accusare spesso di autoritarismo, o di non amare la libertà di pensiero, o – peggio – di non voler bene ai nostri lettori, diffondendo allarmismo. Il mio maggior dolore è quando mi si dice che mi faccio scudo con la matematica (e quindi con la scienza) pensando di aver vinto il dubbio. È capitato per esempio quando abbiamo raccontato perché il Contact tracing è un fattore chiave e come monitorarlo, o come quantificare il concetto di “rischio calcolato”, o come leggere i dati relativi all’andamento della pandemia negli altri paesi Europei.
È l’opposto: la matematica (e la scienza) non avanzano per certezze, ma per ipotesi: è l’unico metodo sviluppato dall’uomo a essere falsificabile. “Le verità della scienza evolvono. E pensare agli scienziati come ai sacerdoti della soluzione o della guarigione è un modo di delegare la responsabilità politica. Oltre che di istituzionalizzare come scienza qualcosa che è il contrario della scienza: la certezza fideistica. Chi mi avanza queste critiche ha i suoi motivi, intendiamoci. Ci sono almeno due modi di interpretare il famoso monito che campeggiava all’entrata dell’Accademia di Platone: “Non entri chi non è geometra”. Lo si può intendere come una barriera elitaria e classista: se non hai almeno questo o quel requisito, taci; e sono parecchie le persone fra cui scienziati e giornalisti che prendono queste parti. Purtroppo poi nel sistema di istruzione italiano la matematica è vista come qualcosa di alternativo alla “cultura”, e finisce che ancora a trent’anni ti senti chiedere se preferisci le righe o i quadretti, come in un test del Cioè.
In realtà quello platonico è un incoraggiamento, e ho provato affetto nel leggere nel libro di Valerio questo chiaro intento. La matematica è per tutti, e soprattutto non è vero che bisogna essere “portati”. “Non è vero infatti che per studiare matematica «bisogna essere portati». Per studiare matematica, come per il resto e più del resto, bisogna solo studiare. Mi rendo conto che studiare, nella dittatura dell’immediato, che viviamo, è un verbo scomodo, pieno di conseguenze e al quale è stata sottratta la sinonimia, naturale, con progettare o immaginare.”
Finalmente! Personalmente ci ho messo vent’anni a capirlo, dopo essermi laureata in Logica matematica nonostante non fossi mai stata particolarmente “portata”. Ecco perché assimilare un po’ di linguaggio matematico, volerlo fare, è esercitare la nostra democrazia. E oso dire – se scrivessi a mano userei una calligrafia piccola piccola – ci rende anche più liberi, di una libertà corale. “Studiare matematica aiuta a essere cittadini migliori e a chiarire come la democrazia, con tutti i difetti, sia il miglior sistema di governo possibile e sia pure una forma, ribadisco, di rivoluzione.”
Chiudo esortando a non comprarvi questo libro di Chiara Valerio. Se lo cercate siete già persuasi di quanto sostenuto dall’autrice. Il vecchio bias di conferma.
Questo è un libro da regalare. L’articolo Senza matematica non c’è democrazia. Visioni di una società data-driven sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Europa, con la prevenzione potremmo salvare 1 milione di vite l’anno","Eurostat le chiama morti evitabili. Sono cioè quei decessi legati a malattie che si possono prevenire o per le quali esistono strumenti di diagnosi e cura che permettono se non di azzerare quanto meno di ridurre in maniera significativa la mortalità. Malattie che nel solo 2017 sono costate la vita a un milione di persone con meno di 75 anni residenti nei Paesi dell’Unione. Questa la situazione: La mappa mostra il tasso standardizzato di morte, ovvero i decessi ogni 100mila abitanti. Più un territorio è scuro, maggiore è il valore. Di default vengono mostrate le malattie prevenibili, come ad esempio il cancro al polmone: il rischio di contrarlo si riduce sensibilmente se si evita, o si smette, di fumare. Il filtro in basso (in alto a sinistra per chi legge da desk) permette di visualizzare la mappa relativa alle malattie trattabili. Tra queste rientrano il cancro al seno o quello al colon retto, patologie per le quali esistono programmi di screening che permettono di diagnosticare la malattia nella sua fase iniziale, quando la percentuale di guarigione è più alta. Come si può vedere, la situazione è decisamente peggiore nei Paesi dell’Europa dell’Est, dove più alta è l’incidenza delle morti evitabili tra gli under 75. Un dato che lascia intendere una correlazione negativa con indicatori come il Pil o il reddito medio pro capite. In Italia nel 2017 si è registrato un tasso di 107,3 ogni 10mila abitanti con meno di 75 anni dovuti a malattie prevenibili e di 67 morti per patologie trattabili. Questo grafico mostra la distribuzione per numero di casi di alcune di queste patologie: In totale, nel nostro Paese nel 2017 si sono registrate poco più di 40mila decessi evitabili. Sono circa 5mila in più di quelle uccise dal Covid-19 tra la fine di febbraio e la fine di agosto, almeno stando ai dati ufficiali. La differenza sostanziale è che nessuna di queste patologie è contagiosa. Come si vede, la più significativa causa di morte evitabile è il cancro al polmone, che nel solo 2017 ha ucciso oltre 16mila persone. Seguono il cancro del colon retto con poco meno di 7mila e l’infarto con poco più di 6mila. Il filtro in basso (in alto a sinistra per chi legge da desk) consente di selezionare un altro Paese europeo. E capire così quanti siano nel resto del continente le morti evitabili con un adeguato stile di vita e aderendo ai programmi di screening. L’articolo Europa, con la prevenzione potremmo salvare 1 milione di vite l’anno sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy                      Noi e i nostri partner archiviamo e/o accediamo a informazioni sul vostro dispositivo, come gli ID univoci nei cookie al fine di trattare i dati personali. È possibile accettare e gestire le vostre scelte in qualsiasi momento cliccando su “Gestisci preferenze”, compreso il vostro diritto di opporvi nei casi in cui si fa affidamento a interessi legittimi. Le vostre scelte saranno segnalate ai nostri partner e non influenzeranno la navigazione.Informativa sui cookie Se si accetta, possiamo Archiviare e/o accedere a informazioni su un dispositivo per offrire Dati di geolocalizzazione precisi e identificazione attraverso la scansione del dispositivo, Annunci e contenuti personalizzati, valutazione degli annunci e del contenuto, osservazioni del pubblico e sviluppo di prodotti.
Elenco dei partner (fornitori)"
La nomination spinge Trump. È iniziata la rimonta?,"Certo, dovendosi limitare a guardare i numeri non lo si direbbe. Ma poiché occorre considerare anche il contesto, senza dimenticare quanto accaduto quattro anni fa, il rimbalzo registrato nelle previsioni elettorali da Donald Trump potrebbe essere l’inizio della rimonta. Anche se, per utilizzare un’abusata espressione giornalistica, il condizionale resta d’obbligo. Prima dei numeri, è bene ricordare che oltre alla convention repubblicana, che al pari di quella democratica storicamente spinge nei sondaggi il candidato alla presidenza, la scorsa settimana è stata ricca di tensioni nel Paese. Attraversato dalle proteste del movimento Black Lives Matters, con scontri tra i manifestanti e i sostenitori di Trump a Portland culminati con una vittima. Mentre giovedì scorso un 17enne vicino ai movimenti di estrema destra è stato arrestato con l’accusa di aver ucciso due manifestanti e di averne ferito un terzo a Kenosha, nel Wisconsin. Il tutto mentre i giocatori Nba fermavano i playoff in corso ad Orlando, in Florida, a sostegno delle proteste. E riprendevano a giocare solo dopo la mediazione di Michael Jordan, proprietario degli Charlotte Hornets, e con l’impegno da parte delle squadre di trasformare i palazzetti dello sport in seggi elettorali per permettere a più persone di votare il prossimo 3 novembre. Tensioni che non hanno penalizzato Trump, che invece ha voluto sul palco virtuale della convention repubblicana Ann Dorn, vedova di David, ex poliziotto 77enne di colore ucciso nel giugno scorso da alcuni manifestanti che stavano saccheggiando un negozio durante le proteste per la morte di George Floyd. Un tentativo se non di ingraziarsi la comunità afroamericana, almeno di attirare i voti moderati. Premessa lunga, ma necessaria per spiegare quanto sia significativo il rimbalzo del presidente uscente nei modelli di previsione del risultato elettorale. Intanto quelli elaborati da Nate Silver su FiveThirtyEight: Il modello mostra un incremento significativo nelle probabilità di vittoria da parte di Trump. Il quale non solo ha ridotto di circa 8 punti il margine che lo separa dal candidato democratico Joe Biden, ma ha toccato il punto più alto mai visto finora. Certo, si tratta pur sempre del 30,94% di probabilità di vittoria. Ma quattro anni fa lo stesso modello, al 30 agosto, gli assegnava un 22,6% di possibilità di essere eletto presidente. Questo, invece, il modello dell’Economist: Anche in questo caso si vede un rimbalzo, con Trump che in una settimana è passato dal 9,8 al 12,5% di probabilità di essere rieletto. Ma i due candidati sono molto più lontani di quanto non fossero nei mesi scorsi. Va detto che, a differenza di quello di Silver che parte da giugno, il modello elaborato per l’Economist da Andrew Gelman e Merlin Heidemanns, docenti della Columbia University, parte da inizio marzo. E quindi ha risentito in tempo reale degli effetti della pandemia. La cui gestione da parte di Trump, scrive FiveThirtyEight, è criticata dal 58,1% degli americani. Infine, ecco il modello di Jack Kersting, giovane studente dell’Università dell’Alabama: Secondo questo modello, la risalita di Trump è iniziata addirittura prima della convention democratica. Utilizzando il filtro nella parte bassa, è possibile visualizzare la situazione nei singoli Stati. E se si guarda alla Florida, uno degli swing state il cui risultato sarà decisivo per la vittoria finale, si vede come il recupero di Trump sia iniziato addirittura all’inizio di agosto. La partita, insomma, resta aperta. O almeno, è ancora troppo presto per dichiararla chiusa. Questa invece la mappa che mostra la situazione nei singoli Stati e la corsa verso i 270 grandi elettori necessari per entrare alla Casa Bianca: Appuntamento a lunedì prossimo con l’aggiornamento delle previsioni. Metodologia
FiveThirtyEight utilizza i dati di sondaggi nazionali e locali, unendoli ad alcuni indicatori di natura economica, ed effettua 40mila simulazioni del risultato elettorale.
L’Economist affianca ai sondaggi quelli che le scienze politiche definiscono fattori strutturali, come ad esempio il maggior interesse verso le elezioni a mano a mano che ci si avvicina al voto.
Il JHK Forecast ai sondaggi e agli indicatori economici unisce la tendenza storica di un singolo Stato a votare democratico o repubblicano. I risultati sono simulati 20mila volte. L’articolo La nomination spinge Trump. È iniziata la rimonta? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Solo il 5,7% delle popolazione mondiale vive in democrazie “complete","   Il Democracy Index ogni anno misura lo stato della democrazia in 167 Paesi. E’ calcolato  dal settimanale The Economist. Più nello specifico se ne occupa Intelligence Unit una divisione dell’Economist che si concentra su  analisi sul mondo degli affari e dei governi. Quest’anno 22 Paesi nel mondo sono stati classificati come “democrazie complete”. In classifica troviamo Norvegia (9.87), Islanda (9.58) e Svezia (9.39), mentre i valori più bassi sono quelli di Corea del Nord (1.03), Repubblica Democratica del Congo (1.13) e Repubblica Centrafricana (1.32). Quindi per fare una sintesi abbiamo in alto tutti i Paesi scandinavi, diverse nazioni dell’Europa occidentale, Canada, Nuova Zelanda, Australia, Mauritus, Costa Rica e Cile che si sono uniti ai vertici gruppo nel 2019 insieme a Francia e Portogallo. Bassi punteggi anche per India e Cina. L’India, una democrazia imperfetta, è stata valutata solo a 6,9 punti mentre la Cina – un regime autoritario – ha raggiunto solo un punteggio di 2,3 punti. Il paese ha perso posizioni come nessuno nella classifica del 2019.Ma lasciamo per ora perdere le classifiche. Se guardiamo al numero della popolazione mondiale, appena il 5,7 per cento vive in questi 22 Paesi. Il 35,6% invece appartiene a Stati considerati autoritari tra cui per fare un esempio Cina, Russia, Iran e Libia. L’altra brutta notizia è che  il valore medio dell’indice tra tutti i 167 Stati è la più bassa dal 2006, anno in cui la Intelligence Unit ha cominciato a raccogliere i dati. Su Infodata siamo “sinceri democratici”. A più riprese abbiamo segnalto che qualcosa non funziona non tanto nelle democrazie più mature, quanto nella percezione che i cittadini hanno dei meccanismi di selezione della classe politica e nelle regole del governo.
Una nazione su due è insoddisfatta della democrazia, abbiamo scritto alcuni mesi fa. Qui invece abbiamo discusso il rapporto tra fake news e democrazia. E qui ancora ci siamo occupati dell’Authoritarian Populism Index. Prafrando Winston Churchill  “la democrazia è la peggior forma di governo, eccezion fatta per tutte quelle altre forme che si sono sperimentate finora”? Proprio perché consideriamo il sistema democratico un sistema imperfetto ma è il migliore che abbiamo proviamo a capire come possono essere misurate le democrazie. Partiamo in questa puntata proprio dell’indice dell’Economist.   Come funziona. Il democracy index, spiega bene Wikipedia, è una media ponderata basata sulle risposte a 60 domande, ognuna delle quali ha due o tre alternative risposte permesse. Molte delle risposte sono “valutate da esperti”; il report non indica il tipo di esperti, né il loro numero, né se gli esperti sono impiegati dal The Economist o ad esempio studiosi indipendenti, né la nazionalità degli esperti. Alcune risposte sono fornite dall’esame dell’opinione pubblica emergente da sondaggi nei rispettivi paesi. “Nel caso di paesi per i quali manchi un sondaggio, questo viene ricavato da paesi simili e la valutazione degli esperti viene usata per chiarire i punti oscuri. Per ciascuno dei 60 quesiti, gli esperti assegnano una valutazione di 1 (corrispondente alla risposta “sì”) o 0 (“no”), oppure, in alcuni casi è ammesso anche lo 0,5 (per risposte non nette). Oltre alla valutazione degli esperti, si tengono in considerazione sondaggi nazionali o regionali certificati e parametri come la partecipazione elettorale. Ogni macro categoria, alla fine, riceve un punteggio da zero a dieci e in base alla media dei voti ottenuta si stila la classifica. I risultati dell’indice vengono poi utilizzati per posizionare i Paesi in uno dei 4 tipi di regime democratico: “democrazia piena” (punteggio superiore a 8), “democrazia imperfetta” (tra 6 e 8), “regime ibrido” (tra 4 e 6) e “regime autoritario” (4 punti o inferiore). Dagli indici delle cinque categorie, tutti mostrati nel report, viene poi calcolata la media che fornisce il democracy index della nazione. Infine questo decide la classificazione della nazione in questo modo: L’articolo Solo il 5,7% delle popolazione mondiale vive in democrazie “complete sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Perché la violenza non viene denunciata? Cinque dati per rispondere," Nella scorsa puntata  vi avevamo raccontato che durante il lockdown è raddoppiato il numero di persone che ha chiamato il numero antiviolenza 1522, e abbiamo mostrato che tipo di violenza è stata denunciata.
Eppure, su circa 6000 telefonate, solo 695 (una su dieci) si sono trasformate in denunce vere e proprie, 4738 persone non hanno denunciato e 164 lo hanno fatto ma poi hanno ritirato la denuncia. 263 persone che hanno telefonato nei quattro mesi da marzo a giugno 2020 e che non hanno denunciato sono tornate a vivere sotto lo stesso tetto della persona violenta, così come 65 fra le persone che hanno ritirato la denuncia. La sempiterna domanda da leone da tastiera è lei: “che senso ha telefonare se poi non denunci?”, accompagnata da “se non denunci significa che tanto grave non era”. Ecco 5 dati utili per rispondere con cognizione di causa a queste affermazioni. La fonte è il rapporto di Istat pubblicato il 13 agosto 2020 che ha analizzato le telefonate giunte al 1522 da marzo a giugno 2020, confrontandole con quelle raccolte negli anni precedenti. 1. Dove vado? 6 persone su 100 che hanno telefonato al 1522 ma non hanno denunciato (274 utenti), non avrebbero avuto un altro posto sicuro dove andare, un numero che nei primi mesi del 2020 è cresciuto enormemente rispetto agli anni precedenti. (Per visualizzare il singolo dato nei grafici dovete cliccare sui pallini corrispondenti alle altre voci che desiderate eliminare dal grafico. Per farle ricomparire è sufficiente ricliccarci sopra). 2. Come farò? Una persona vittima di violenza su quattro afferma di avere troppa paura, della persona violenta ma anche in generale, davanti alla possibilità di affrontare l’iter di una denuncia e le conseguenze pratiche. 3. Cosa diranno? Una vittima su quattro non vuole compromettere la famiglia, e 65 persone vittime di violenza hanno affermato che pensano che la propria famiglia le giudicherebbe male e non offrirebbe alcun supporto qualora lo facessero. 4. Mi aiutate? 166 persone sono state invitate dalle Forze dell’Ordine a non denunciare o a ritirare la denuncia, un numero in crescita rispetto agli ultimi anni. 5. Mi posso fidare? 61 persone che non hanno denunciato hanno dichiarato di non aver fiducia nelle Forze dell’Ordine per poter vivere in sicurezza una volta fatta la denuncia. 2.086 persone dichiarano di aver paura per la propria incolumità a seguito dell’atto violento e 273 temono per quella dei propri cari. 241 persone che hanno telefonato hanno ancora paura di essere uccise e 1,317 vivono in un grave stato di soggezione. 5.015 persone su 6.496 sono state indirizzate ad altri servizi: 4.523 a centri antiviolenza per donne, 148 a consultori familiari, 127 a servizi sociali, 15 a questure, 5 al 118 e al Pronto Soccorso, e solo 3 a Case protette e di accoglienza. L’articolo Perché la violenza non viene denunciata? Cinque dati per rispondere sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Decrescita di sicuro, felice mica tanto. L’impatto della pandemia sulle emissioni di CO2","Decrescita di sicuro, felice mica tanto. Le misure di lockdown introdotte dai governi per contrastare la pandemia di Covid-19 avranno un effetto pesante sull’economia, con previsioni di crescita riviste al ribasso praticamente ovunque. Se si produce meno, però, si inquina anche di meno, nel senso che si tagliano le emissioni di gas serra. Già, ma di quanto? Per capirlo, Infodata ha provato un confronto con quanto avvenuto con la crisi del 2008. Il risultato è riassunto in questa mappa: Il punto di partenza sono state le percentuali di calo del prodotto interno lordo dovute alla crisi dei mutui subprime, forniti da Eurostat. Ufficio statistico europeo che ha reso disponibili anche i dati relativi alle emissioni di gas serra da parte dell’industria nel 2008 e nel 2009, sulla base dei quali Infodata ha calcolato la variazione percentuale. Infine ci si è rivolti al Fondo monetario internazionale per le stime di riduzione del Pil nel 2020. Dopodiché si è applicata una semplice proporzione matematica: il calo percentuale del Pil nel 2009 sta al calo delle emissioni di CO2 registrato nello stesso anno come la contrazione del prodotto interno lordo previsto per il 2020 starà alla riduzione delle emissioni. Una procedura che farà giustamente inorridire gli statistici e che presenta tutti i difetti di un calcolo effettuato senza tenere conto di come sia cambiata la produzione industriale negli ultimi dieci anni in termini di rispetto per l’ambiente. E di quanto la manifattura si sia sviluppata in Paesi come quelli dell’ex patto di Varsavia. A testimonianza dell’errore di calcolo c’è il caso del Belgio, che secondo questa proiezione dovrebbe vedere una riduzione dei gas serra generati dall’industria superiore al 100%. Ma anche quello della Bulgaria che, poiché nel 2009 vide una crescita del Pil di poco inferiore all’1%, quest’anno dovrebbe veder raddoppiare le proprie emissioni di CO2. Calcoli fallaci, dunque, anche se la sostanza di fondo rimane. L’impatto del lockdown sull’economia si tradurrà anche in una riduzione delle emissioni inquinanti. Tanto positivo quest’ultimo, quanto negativo il primo. Perché, così come prima della pandemia, il tema resta quello di conciliare la crescita economica con la decrescita delle emissioni di gas serra. L’articolo Decrescita di sicuro, felice mica tanto. L’impatto della pandemia sulle emissioni di CO2 sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Violenza domestica e lockdown: raddoppiate le chiamate al numero verde 1522,"   Si è parlato molto del problema dell’acuirsi della violenza domestica nei mesi di lockdown, ma finalmente abbiamo dei dati. Da marzo a giugno 2020 il numero di richieste di aiuto per sé o per altri, arrivate al numero verde 1522 per la violenza e lo stalking sono raddoppiate rispetto allo stesso periodo del 2019 (+119%). Gli operatori hanno ricevuto 15.280 fra telefonate e messaggi validi, e quasi 5000 delle quali erano richieste di aiuto per violenza (4.899 chiamate pari al 32,1% del totale delle chiamate valide).   Molto interessante osservare che hanno anche telefonato al numero 766 molestatori, per denigrare il lavoro degli operatori, mentre 3.585 persone hanno fatto scherzi telefonici. Tranquill*: non si tratta di un lieto fenomeno dovuto alla pandemia. 697 molestatori avevano chiamato il 1522 anche nel 2019, e gli scherzi telefonici erano stati anche di più.   Certo, per amore di statistica dobbiamo dire che l’aumento delle telefonate non significa necessariamente l’aumento della violenza, ma sicuramente indica un incremento delle persone che hanno sentito la spinta e la forza di alzare un telefono o di usare un servizio come la messaggistica. La crescita delle richieste di aiuto tramite chat è quintuplicata passando da 417 a 2.666 messaggi totali. I dati mostrano infatti che la maggior parte delle chiamate giunte in questi mesi di pandemia non ha riguardato episodi nuovi, inediti. 4.236 chiamate hanno raccolto i racconti di persone che da anni vivono violenza in casa. Si tratta del doppio delle chiamate ricevute per lo stesso motivo nel 2019.   Accanto alla richiesta di aiuto da parte delle vittime di violenza sono cresciute anche le chiamate per avere informazioni sulla tipologia di servizi offerti dal 1522 (3.655 pari al 23,9%). 2.979 persone (il 19,5% del totale) hanno telefonato invece per chiedere informazioni e consulenze. Queste ultime telefonate non vanno sottovalutate: non è detto che la vittima si esponga alla prima chiamata. Alcune persone possono avvicinarsi a un servizio chiedendo informazioni prima di sentirsi a proprio agio e raccontare una propria condizione di violenza. Grazie al servizio il 77,2% delle vittime è stato inviato ad altri servizi (psicologo, servizi sociali,…).   Sono i dati pubblicati in questi giorni da Istat, che mostrano che forma ha preso la violenza fra generi nel corso della pandemia. Vediamola punto per punto:   – Anzitutto si è trattato quasi sempre di violenza contro le donne. Ci sono state 6.254 vittime donne e 253 vittime uomini. Gli autori indicati sono stati 5.540 uomini e 440 donne. Fermi tutti: teniamo sempre presente che qui non si conteggia solo la violenza fra partners o ex partners, ma anche quella fra genitori e figli, fra fratelli e sorelle e persone al di fuori della famiglia. 442 autori indicati dalle vittime erano i loro figli (erano 128 nel 2019) e 172 fratelli o sorelle (erano 49 nel 2019).   – La crescita più significativa che ha caratterizzato questi mesi riguarda la violenza domestica. Nel 2019 2.251 persone avevano chiamato per denunciare violenza in casa, mentre nel 2020 lo hanno fatto 5016 persone. Sono anche raddoppiate le chiamate per episodi di violenza in case altrui, ed è aumentata, nonostante il lockdown, la violenza per strada: 74 telefonate in quattro mesi, contro le 15 del medesimo periodo del 2019.   – Sebbene in numero assoluto la violenza fisica (percosse e simili) è la prima ragione che ha spinto ad alzare la cornetta, il secondo motivo è la violenza psicologica: 2.285 telefonate di segnalazione 1.100 in più dell’anno precedente. Un aumento altrettanto significativo in termini percentuali ha riguardato la violenza sessuale: 277 chiamate nel 2020 contro le 127 del 2019, a cui si aggiungono 61 chiamate per denunciare molestie sessuali, contro le 35 del 2019.   – Sempre e ancora sempre: la maggior parte della violenza avviene in casa, per mano del partner. Quest’anno sono più che raddoppiate le segnalazioni di violenza da parte del marito o della moglie (da 1.085 a 2.263), del convivente (da 445 a 997), e del partner non convivente (da 156 a 257).   – Le denunce vere e proprie sono state 695, mentre 4.738 hanno preferito non farlo, e 164 hanno denunciato e poi ritirato la denuncia. Perché? Lo vediamo nella prossima puntata. L’articolo Violenza domestica e lockdown: raddoppiate le chiamate al numero verde 1522 sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Quanto costa il pane in Italia? E nel resto d’Europa? Ecco come sta cambiando la qualità della vita,"   Inizia oggi una serie a puntate sul costo della vita. Ci siamo concentrati sull’Europa e per ora sui beni di prima necessità. Partiamo dal cibo, anzi dal pane per essere più precisi. Anche a livello simbolico, il pane è un bene di consumo per misurare il livello di reddito di un popolo. “Non poter portare il pane a casa toglie la dignità” disse Papa Francesco alcuni anni fa durante una visita in Molise. Noi di Info Data cercheremo di stare più terra-terra per capire dove è più conveniente comprare il pane. Eurostat ha analizzato il costo del pane in tutti i 27 Paesi membri dell’Unione europea nel 2019. I forni più cari sono quelli della Danimarca: fatto 100 l’indice del livello dei prezzi della media Ue, un cittadino danese paga il pane più caro, a 151 punti. Circa il triplo rispetto ai cittadini rumeni, il cui prezzo si attesta a un indice pari a 53 punti. Il podio è completato dall’Austria (con 133 punti) e dal Lussemburgo, insieme alla Finlandia (125 punti). Nel 2019, il prezzo del pane e dei cereali in tutta l’ UE era circa tre volte più alto nello Stato membro più costoso rispetto a quello più economico. Quando i livelli dei prezzi nei paesi sono confrontati con l’indice del livello dei prezzi medio dell’UE di 100, i risultati mostrano che nel 2019 il prezzo del pane e dei cereali era più alto in Danimarca (con un indice del livello dei prezzi di 151), seguito dall’Austria (133) , Lussemburgo e Finlandia (entrambi 125).  E in Italia? Secondo Coldiretti,  dal grano al pane il prezzo aumenta di quasi 15 volte per effetto delle speculazioni e delle importazioni selvagge di prodotto dall’estero con pagnotte e panini spacciati come italiani all’insaputa dei consumatori”.
“Oggi – scrive la Coldiretti – un chilo di grano tenero è venduto a meno di 21 centesimi mentre un chilo di pane è acquistato dai cittadini a valori variabili attorno ai 3,1 euro al chilo, con un rincaro quindi di quasi quindici volte, tenuto conto che per fare un chilo di pane occorre circa un chilo di grano, dal quale si ottengono 800 grammi di farina da impastare con l’acqua per ottenere un chilo di prodotto finito”. I prezzi nelle città. Se a Milano una pagnotta da un chilo costa 4,22 euro, a Bologna si arriva addirittura a 4,72 euro, ma a Napoli si scende fino a 1,89, mentre a Roma si viaggia sui 2,63 euro, a Palermo sui 3,02 euro e a Torino sui 3,05 euro, secondo analisi Coldiretti su dati Osservatorio prezzi. Analizzando l’andamento nelle città una ipotesi che si fa strada è che l’andamento andamento del prezzo del pane dipende solo marginalmente dal costo del grano, con le quotazioni dei prodotti agricoli ormai sempre meno legate all’andamento reale della domanda e dell’offerta. Questo per quanto attiene al pane. Cercheremo di capire nelle prossime puntate cosa è cambiato con il Covid-19 e quali sono gli scenari a brevissimo termine per misurare la qualità della vita della persone. Segue…  L’articolo Quanto costa il pane in Italia? E nel resto d’Europa? Ecco come sta cambiando la qualità della vita sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Come si misura la povertà educativa? Spoiler: non è mai solo una questione di dotazione tecnologica,"     Diffusione di tablet, pc, banda larga fra i ragazzi e nelle scuole: non si parla d’altro. Senza dubbio si tratta di aspetti fondamentali da potenziare come veicoli di inclusione necessari, ma possiamo davvero dire di aver capito che dov’è la povertà educativa solo leggendo qualche numero sulla diffusione della banda larga o sulla presenza dei tecnologia nelle scuole? Un dato che inquadra il problema: non basta avere una connessione, perché anche laddove pc e connessione ci sono, il 73,7% degli studenti di famiglie avvantaggiate usa internet per leggere notizie, mentre tra quelli svantaggiati la quota scende al 60,4%. Da questo sottosuolo bisogna partire. Questa crisi è stata una crisi privata delle famiglie, che ha mostrato in maniera lapalissiana che la povertà educativa non è solo tecnologica. Ma già lo sapevamo. Nel luglio 2019 il MIUR pubblicava un rapporto che mostrava come 6.244 dei circa 1.703.000 alunni frequentanti all’inizio dell’anno scolastico 2016/2017 la scuola media,hanno interrotto la frequenza scolastica nel corso dell’anno scolastico. 99.272 sono invece i ragazzi che hanno abbandonato la scuola superiore prima di diplomarsi. Cosa misurare prima della diffusione del tablet La povertà educativa si misura partendo col misurare lo svantaggio sociale (ed economico) e ragionando in termini di comunità educante. E soprattutto, impostando il discorso in termini di divari territoriali; e per comprendere i divari territoriali servono dati più disaggregati che misurino lo svantaggio con estrema granularità, per esempio sulla base delle infrastrutture in prossimità della residenza. Dati che non sempre ci sono. Avvalendoci dell’ottima sintesi del rapporto sulla Povertà Educativa pubblicato i giorni scorso da OpenPolis, Infodata propone una possibile matrice da cui iniziare (se avete dei suggerimenti utili, di aspetti ulteriori che intreccereste, lasciateceli nei commenti):   – diffusione delle famiglie povere (in particolare in povertà abitativa); – il livello di istruzione dei familiari dei ragazzi; – impatto della presenza di tanti figli sullo svantaggio sociale; – presenza di una comunità educante (servizi extra scolastici ed extra familiari).   Alla luce di questi primi quattro punti possiamo ragionare in termini di: – diffusione della banda larga; – possesso di strumenti digitali per l’apprendimento, a casa e a scuola.   Una comunità educante rende meno disuguali   Non tutte le famiglie hanno gli strumenti per supportare allo stesso modo i figli nel loro percorso scolastico, indipendentemente dalla tecnologia. Il titolo di studio dei genitori per esempio influenza le scelte formative dei ragazzi e ancora oggi l’università non è un’occasione per tutti per poter ridurre lo svantaggio. I dati 2019 di AlmaDiploma  sono chiari: il 17,6% dei ragazzi con almeno un genitore laureato aveva concluso le scuole medie con “10 o 10 e lode”, contro il 10,9% fra i figli di genitori con al più il diploma di maturità e al il 6,1% fra i figli di genitori con grado di istruzione inferiore. Analogamente, chi ha genitori di estrazione sociale elevata ottiene “10 o 10 e lode” nel 14,8% dei casi, mentre chi proviene da famiglie meno avvantaggiate raggiunge il massimo dei voti solo nell’8,3% dei casi.   Un gap che prosegue anche nei successivi step formativi. I licei classici e scientifici si caratterizzano per una forte presenza di studenti di estrazione elevata (47,1% e 34,5% rispettivamente) e una sotto-rappresentazione dei figli delle classi meno avvantaggiate (9,3% per i primi e 13,8% per i secondi). Sceglie l’università il 75,1% dei diplomati che proviene da contesti favoriti, contro il 56,7% dei giovani provenienti da famiglie meno favorite. Solo la metà dei diplomati che proviene da famiglie dove i genitori non sono diplomati decide di iscriversi all’università, contro il 66% di chi ha entrambi i genitori diplomati e l’82,2% di chi ha almeno un genitore laureato.  Chi non si può permettere internet Il divario digitale è quindi un’ulteriore dimensione della povertà educativa. In questi mesi sono rimasti a casa oltre 8 milioni e mezzo di bambini e ragazzi dall’asilo alle scuole superiori, ma un ragazzino su otto (il 12,3%) tra 6 e 17 anni non aveva un pc o un tablet a casa, uno su cinque nel mezzogiorno. Dall’atra parte c’è il 6,1% dei ragazzi che vive in famiglie dove è disponibile almeno un computer per componente (dato Istat 2020). Il 5,3% delle famiglie con un figlio che dichiara di non potersi permettere l’acquisto di un pc,  Inoltre, il fatto che la maggior parte delle famiglie con minori abbia una connessione internet domestica, è una media ingannevole. Nei paesi con meno di 2000 abitanti nel 2019 era connesso il 69% delle famiglie, contro l’80% delle aree metropolitane. Le famiglie con figli sono più povere della media. Il 6,5% di nuclei familiari con un figlio minore è oggi in povertà assoluta, mentre in quelle con 2 figli si tocca il 10,6% e in quelle con 3 o più figli il 20%. Per non parlare dei nuclei con un solo genitore. Il 58% delle famiglie con figli che in Italia non ha un accesso domestico alla rete, dichiara come causa il costo: un dato che segnala un elemento di discriminazione tra i minori, in base alla condizione economica e sociale dei genitori. Il 41,9% dei minori italiani poi vive in una abitazione sovraffollata e il 7% affronta anche un disagio abitativo (problemi strutturali, poca luminosità).           L’articolo Come si misura la povertà educativa? Spoiler: non è mai solo una questione di dotazione tecnologica sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Cento miliardi di messaggi WhatsApp ogni giorno. Pensiero critico della società data-driven (5),"  Con la nostra crescente dipendenza dagli strumenti di comunicazione digitale durante la pandemia di COVID-19, il nostro fondamentale diritto alla privacy è più importante che mai, afferma Will Cathcart, capo di WhatsApp. In questa interessante intervista con il boss di Ted Chris Anderson – registrata il 16 giugno 2020 – si riflette su social media, propaganda e privacy. Nel caso di Whatsapp questi temi si intrecciano come in nessun social media prima d’ora.  Nata per proteggere la privacy si è trasformata in una macchina perfetta di propaganda. La piattaforma di messaggistica più popolare del mondo sta cambiando il nostro modo di concepire la cosa pubblica. Qui un approfondimento di Luca Tremolada per 24+ edizione premium del Sole 24 Ore sull’impatto nella psicologia della comunicazione all’interno dei gruppi chiusi.  Il Covid-19 ha generato forme di propaganda inedite. Qui l’articolo integrale.  Nuovo video segnalato da utenti-lettori del blog per riflettere sulle prospettive di una società mossa dai dati   L’articolo Cento miliardi di messaggi WhatsApp ogni giorno. Pensiero critico della società data-driven (5) sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Fotografia dell’invecchiamento attivo: cosa fanno i nostri anziani?,"I più attivi di tutti vivono nella provincia autonoma di Bolzano, mentre il record negativo spetta alla Campania. E, salvo qualche eccezione, la loro occupazione principale resta quella di occuparsi dei propri nipoti. A descrivere l’Invecchiamento attivo e condizioni di vita degli anziani in Italia è, in un omonimo rapporto, l’Istituto nazionale di statistica. Uno studio che dà conto dell’Active ageing index, ovvero l’indice di invecchiamento attivo. Si tratta di un indicatore composto a partire da quattro componenti. Ovvero il tasso di occupazione degli over 55, la partecipazione nella società, che misura le attività di cura di bambini e adulti da parte degli anziani, ma anche la loro partecipazione ad attività politiche o di volontariato. Ancora, lo stato di salute degli anziani e i fattori ambientali che consentono un invecchiamento attivo, dalla speranza di vita alla capacità di utilizzo di Internet. Questa la situazione nelle regioni italiane: Le regioni in azzurro sono quelle con un valore superiore a quello italiano, pari a 33,6. Quelle in arancione, al contrario, hanno un indice inferiore alla media nazionale. Come si nota dalla mappa, è tendenzialmente nelle regioni del Nord che si trovano gli anziani più attivi. Uniche eccezioni, per ragioni opposte, l’Abruzzo e il Piemonte, che presentano un valore superiore rispettivamente di uno e di due decimali a quello nazionale. Ora, uno degli elementi che contribuisce a definire l’Active ageing index è, come detto, la partecipazione attiva nella società da parte degli anziani. E questo grafico descrive, regione per regione, in quali attività sia impegnata la terza età in Italia. Quella principale è legata alla cura dei bambini, verosimilmente i rispettivi nipoti, che a livello nazionale coinvolge un anziano su quattro. Certo, non mancano le eccezioni. Ad esempio la Campania, dove la voce principale (19,4%) riguarda la cura degli adulti. Ma in un’epoca di pandemia, mentre si chiudono le discoteche e si lavora per riaprire le scuole, il fatto che un nonno su quattro si mantenga attivo accudendo i nipoti è un ulteriore elemento di complicazione. L’articolo Fotografia dell’invecchiamento attivo: cosa fanno i nostri anziani? sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"The new dating timeline, come è cambiata nell’ultimo anno la cronologia degli appuntamenti"," Nel 2019 gli appuntamenti avevano uno svolgimento tutto sommato prevedibile. Prima un drink, poi una cena fuori poi magari il primo bacio. Oggi le cose si muovono … diversamente. Ecco cosa è cambiato nel 2020 secondo l’interpretazione dell’illustratrice Liana Finck perMan Repeller. L’articolo completo lo trovate qui L’articolo The new dating timeline, come è cambiata nell’ultimo anno la cronologia degli appuntamenti sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
"Le teorie del complotto, le mappe e la comicità. Pensiero critico della società data-driven (6)","John Oliver è rimasto britannico fino al midollo anche se ormai sono diversi anni che vive negli Stati Uniti. La sua è  una comicità seduta (anche se ha iniziato come stand-up comedian). La sua è satira impegnata, che usa gli strumenti del giornalismo per fare riflettere senza mai scadere nel banale o nella facile battuta. I suoi monologhi non sono mai improvvisati, si appoggiano a dati, statistiche e mappe. Come in questo caso che sovrappone due mappe degli Stati Uniti per spiegare la differenza tra correlazione e causalità, per smontare fake news, teorie del complotto e propaganda. Ci piace moltissimo e anche ai lettori di Info Data. Non è un data journalist ma piace ai dati journalist (e non solo). Qui trovate il canale YouTube del suo show su Hbo. Per arrivare al punto arrivate al 15esimo secondo (circa).  Nuovo video segnalato da utenti-lettori del blog per riflettere sulle prospettive di una società mossa dai dati Ps.  La correlazione si riferisce ad una relazione tra due (o più) variabili che cambiano insieme. Una correlazione può essere positiva o negativa. La causalità si riferisce ad una relazione tra due (o più) variabili dove una variabile causa l’altra. Ci piace ricordarlo. Scusate.  L’articolo Le teorie del complotto, le mappe e la comicità. Pensiero critico della società data-driven (6) sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
Scuole poco connesse e con docenti poco formati al digitale. Benvenuti nei Comuni più piccoli,"Poco connesse, non necessariamente dotate degli strumenti tecnologici e con docenti non formati per la didattica innovativa. Benvenuti nelle scuole dei piccoli comuni, ovvero dei centri con meno di 5mila abitanti. A scattare questa fotografia è il rapporto Quali forme di collaborazione tra piccola scuola e piccolo comune? Si tratta di uno studio realizzato da Indire, sigla che sta per Istituto nazionale documentazione innovazione ricerca educativa, in collaborazione con Anci, l’associazione nazionale dei comuni italiani. Per realizzarlo sono stati presi in considerazione i comuni con meno di 5mila abitanti. Il risultato è un campione di 1.055 comuni, da ciascuno dei quali è stata selezionata una scuola primaria o secondaria di primo grado, rispettivamente con meno di 125 e meno di 75 alunni, per un totale di 1032 plessi. Tanto alle amministrazioni comunali, quanto ai dirigenti scolastici, tra luglio e ottobre dello scorso anno, è stato inviato un questionario. Al quale hanno risposto 157 comuni, ovvero il 14,9% del totale,  e 219 scuole, pari al 21,2% del campione. Le domande affrontavano diversi temi, dalla raggiungibilità degli istituti scolastici alla qualità della connessione Internet, dalle forme di sostegno economico ricevute dalle scuole alla collaborazione con le imprese del territorio. Infodata ne ha selezionate alcune. La prima quella di più stringente attualità, legata alla percentuale di docenti con una formazione Ict per la didattica innovativa. Ovvero, per dirla brutalmente, capaci di utilizzare un computer per insegnare. Una percentuale che certamente sarà cresciuta a causa del lockdown, che ha costretto non solo la scuola ad accelerare sulla digitalizzazione. Ma al momento in cui le scuole hanno risposto al questionario, la situazione era questa: Da qualunque parte d’Italia la si guardi, la percentuale di risposte più alta si colloca nella fascia tra il 40 ed il 60% del corpo docente. Il che significa che nella maggioranza dei casi circa la metà di docenti e professori nelle piccole scuole dei piccoli comuni era pronta alla didattica a distanza. Solo il 13,64% delle scuole del Nord, il 12,64% di quelle del Sud e il 9,09% di quelle del centro ha dichiarato che più dell’80% dei docenti era pronto all’insegnamento digitale. Un altro tema strettamente legato a quello della didattica a distanza imposta dalle misure di contenimento della pandemia è, ovviamente, quello delle connessioni alla rete. Questa la situazione fotografata nel rapporto elaborato da Indire e Anci: Come si può vedere, sono poche le realtà in cui è arrivata la fibra ottica o nelle quali si riesce comunque ad agganciarsi alla banda larga grazie ad una connessione wireless. E questo vale nei piccoli comuni del Nord ma soprattutto in quelli del centro e del Sud. Nei quali si aggiunge l’aggravante di una maggiore difficoltà a connettersi via mobile, possibile solo nel 57,8% dei comuni dell’Italia centrale e nel 53,2% di quella meridionale, contro il 69,7% di quelli dell’Italia settentrionale. Questa, invece, la situazione relativa alle connessioni attive all”interno degli istituti scolastici: Il rapporto Indire Anci mostra come la scuola italiana nei piccoli comuni si affidi ancora alla linea telefonica per collegarsi alla rete. Vale per il 62,5% degli istituti del Nord, per il 66,7% di quelli del Sud e per il 77,3% di quelle del centro. Anche se è positivo che circa un terzo degli istituti disponga di una connessione wireless a banda larga. L’ultimo elemento scelto da Infodata, riguarda il giudizio degli insegnanti rispetto alla dotazione tecnologica. Sotto questo profilo il quadro migliora, nel senso che al Nord e al centro due insegnanti su cinque la definiscono buona e altri due sufficiente. Solo al Sud il giudizio più alto riguarda solo il 21,84% dei rispondenti, mentre il 25,29% definisce la dotazione tecnologica della propria scuola carente. Un altro esempio degli ostacoli all’attuazione della scuola digitale e della didattica a distanza nei comuni sotto i 5mila abitanti. L’articolo Scuole poco connesse e con docenti poco formati al digitale. Benvenuti nei Comuni più piccoli sembra essere il primo su Info Data. Copyright Il Sole 24 Ore - Tutti i diritti riservatiPrivacy Policy"
